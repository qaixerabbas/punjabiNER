پاکستان تے بھارت دا پنجاب، پنجابی نوں وی تقسیم کر گیا ، اک اپنی بولی نوں لکھن لئی گورمُکھی لپی استعمال کردا ہے تے دُوجا اردو رسم الخط۔ 
جد کہ ساڈی لوک بولی اِکو ہڑپے مُہراں پا، صراف دیکھال ایہناں بعد آۓ ایتھے آریہ، کہندے ہن کہ ایہناں دے آن توں پہلاں ایتھے پنج نسلی گروہ وَسدے سی۔آریہ 
کدوں آۓ تے کِتھوں آۓ ایس گَل دا نکھیڑ اجے تائیں نہیں ہو سکیا، کیہیا اے جاندا ہے کہ رِگ وید دے لکھن توں پہلے آۓ سی، کیتھوں آۓ سی شاید وسطی ایشیا ایہہ وی کیہیا جاندا ہے کہ آریا کسی نسلی گروہ دا ناں نہیں سی ، کیونکہ منو سمرتی باب ١١- شلوک ٢٢ وچ موجود پاکستانی علاقیاں توں لے کے وندِھیا تیک دے علاقے لئی ” آریہ ورت” دا لفظ ورتیا گیا ہے۔ 
اگر آریا اک نسلی گروہ ہوندا تاں ایس سارے علاقے نُوں آریہ ورت نہیں کیہیا جا سکدا سی کیوں کہ ایس علاقے وچ غیر آریائی نسلی گروہ وی وسدے سی۔ 
1898ء وچ میکس ملر کیہیا سی کہ ایہہ اک نسلی نہیں بلکہ لسانی گروہ ہے۔ 
جدوں آریا سندھ وچ آۓ تے ایتھے وسیِو، پنْی تے اسُر وغیرہ قبیلے موجود سی تے ایہناں دی وسیب تے رہتل آپنے سکھراں تے سی، تے اوہناں دی بولی وچ پہلے ہی آریا دے آون توں پہلاں آن والیاں دی بولی موجود سی۔آریا 
اپنے نال جیہڑی بولی لے کے آۓ اوہدے ناں دا وی نہیں پتہ، پانْنی نے اوہنوں “چھندس” کیہیا تے پَنڈتاں نے اوس نُوں ویدی سنسکرت “مڈھلی سنسکرت” “آریہ پراکرت” کیہیا۔ 
بُہتے عالماں نے ایہنوں “ویدی” دا ناں دِتا۔ 
ویدی اوہ بولی ہے جس وچ رگِ وید، سام وید، یجُروید دا منتراں والا حصہ تے اتھرو وید دا پہلا حصہ گِنیا جا سکدا ہے۔ڈاکٹر 
سنیتی کمار چیٹرجی دا کیہنا ہے کہ رگِ وید وچ کجھ لفظ دراوڑی بولی دے وی ہن مثلاً پَھل، رات، تِل، پُوجنا رُوپ وغیرہ۔ 
ایتھے اک گل ایہہ وی یاد رکھن والی ہے کہ ٹ، ٹھ، ڈ ، ڈھ دیاں آوازاں دا استعمال وَدھ گیا ، جد کہ ایہہ آوازاں انگریزی نوں چھڈ کے کسے ہند یورپی دی بولی وِچ نہیں سی جد کہ مُنڈا تے دراوڑی گروہ دیاں بولیاں وِچ سی۔ایہدا 
مطلب ایہہ ہویا کہ مُنڈا تے دراوڑی اپنی بولی دا اثر ایتھے دی بولی تے پا چکے سی۔ 
ویدی بولن والے سینکڑے ورھے سپت سِندھو پاکستان وچ رہے تے ایتھے دے مقامی لوکاں دے لفظ ویدی وچ سماں گۓ۔ 
اسُر براہمن بن گۓ۔ 
مدھیادیش ای اوہ تھاں ہے جتھے سنسکرت ایتھے دی بولی شور سَینی اُتے دھری گئی ، کیوں جے سنسکرت ادبی بولی سی ایس پاروں براہمنْاں نے نہ تاں ایس نوں ویدی رہن دِتا نا ہی مدھیادیش دی پُوری بولی ایس وچ سمان دیتی۔دُنی 
چندر کیہندا ہے کہ سنسکرت آپنے ویلے دی اردو سی، اج وی اردو پاکستان دے کسی علاقے دی زبان نہیں ہے بلکہ اک ادبی زبان ہے تے ساری لکھت پڑھت ایسے بولی وچ ہوندی ہے ایہدے نال ایہدے وچ وی دوجیاں بولیاں دی ڈھیر ساری لفظای رلی ہوئی ہُن گل ہے پراکرتاں دی مثلاً شورسینی، مہاراشٹری، ماگدی، اردھ ماگدھی، شابری وغیرہ وغیرہ ، آریا دے آن توں پہلاں ایہہ بولیاں ایتھے دے لوک بولدے سی، کجھ کیہندے ہن کہ پراکرت سنسکرت چوں نکلیاں ہن پر نال ای ایہہ وی کیہندے ہن کہ سنسکرت وچ کوئی تبدیلی نہیں آسکدی، تے فیر سچی گل تے ایہہ ہی ہوئی کہ پراکرت جیہدا مطلب ہے لوکاں دی بولی ، نیچرل بولی اوہ آریا دے آن توں پہلے ایتھے بولی جاندی پراکرتاں اوہ مقامی بولیاں سن جو ادبی بولیا بنن پاروں بناوٹی بولیاں بن گئیاں سی { انٛج ای جیویں ہندی نوں مسلماناں نے ادبی اظہار لئی عربی تے فارسی نال ملا کے اک بناوٹی بولی اردو بنا دِتا۔} 
تے مقامی لوک جیہڑی بولی بولدے سی اوہ اپ بھرنْش ایس دیاں 27 قسماں ، مثلاً کوئی پُت کیہندا تے کوئی پُتر کہلائی۔ 
گل کی بولیاں وچوں جدوں کسے لفظ دے اک روپ نو سنسکرت وچ لے لیا گیا تاں اوہ “شدھ” تے دیوتیاں دا مکھ بن گیا جد کہ باقی دے وکھرے وکھرے رُوپاں نوں اُپ بھرنش وِگڑے ہوۓ آکھ کے دھتکار دِتا ہُن آئیاں اج دی آں بولیاں پنجابی ، سندھی، ہندی، مرہٹی ، بنگالی وغیرہ ، ویدی تے سنسکرت ویلے دیسی بولیاں موجود سی، ایہناں دی موجودگی ہی ایہہ ثابت کردی ہے کہ ویدی تے سنسکرت سماں پا کے پراکرتاں اپ بھرنْشاں تے اجوکیاں بولیاں نہیں بنیاں سگوں اوہو دیسی بولیاں اج پنجابی، سندھی، بنگالی وغیرہ آکھوانْدیاں ایہہ دھرتی کروڑاں ورھیاں توں آباد ہے وکھ وکھ ویلیاں وچ ایتھے وکھ وکھ نسلی گروہ مثلاً نیگریٹو، آسٹرک، دراوڑ، منگول ، آریہ ، شک، کشان، ہُن، چینی، ترک، عرب، پٹھان، ایرانی، انگریز تے ہور خورے کیہڑے کیہڑے لوک آوندے رہے ، ایہہ نسلی گروہ تے قوماں پنجاب وچ آوندیاں رہیاں تے آپنیاں بولیاں لیاوندے رہے تے ایہناں وچوں ویدی، فارسی تے انگریزی ایتھے لِکھتاں دیاں بولیاں دا ذریعہ بَنیاں، باقی دِیاں بولیاں دی لفظالی دا اَج اُکا ای پتہ نہیں لگدا کہ اوہناں دی لفظالی کیہڑے ویلے پنجابی بولی دا انکھِڑواں انٛگ بن   آصف خاں ہوری تے ایتھے تیک کہندے ہن کہ اوہناں نوں پنجابی تے چینی بولی (16) دوناں وچالے سانجھ لبھی ہے ، اوہ کہندے ہے کہ دوہاں دا Tonal system) اک دوجے نال رلدا ہے ۔ 
اک چینی، پنجابی لفظ "ڈھڈ" ایس ڈھنگ نال  اُچار سکدا ہے جس وانٛگ پنجابی اُچاردا ہے  ، جد کہ کوئی  دوجانسلی گروہ ایس لفظ نُوں پنجابیاں وانٛگوں نہیں بول سکدا۔ 
کُجھ ہور لفظ وی لکھے ہن:   ایہدے توں وکھ صَرفی تے نَحوی قاعدیاں وچ وی پنجابی تے چینی وچالے کُجھ سا نٛجھ لبھدی ہے پر گل اوہو ہی ٹھیک ہے کہ پنجابی نہ تاں مُنڈا تے دراوڑی ٹبر دی ہے ، اتے نہ ہی ہِند آریائی ٹبر نال تعلق رکھدی ہے۔ 
ایہہ اودوں وی موجود سی جدوں مُنڈا تے دراوڑبولن والے ایتھے آئے ، ایہہ اودوں وی موجود سی جدوں ویدی بولن تے سنسکرت لکھن والے ایتھے آئے ایہہ اودوں وی ایتھے موجود سی جدوں شک، پہلوی تے یونانی بولن والے آئے، ایہہ اودوں وی موجود سی جدوں عربی، فارسی انگریزی تے اردو بولن والے ایتھے آئےایہہ سبھناں نال پروان چڑھدی رہی، ساریاں بولیاں دا ایہو وہار ہے ۔ 
صرف لفظالی دیاں کُجھ سانجھاں پاروں ایس نُوں کسے ٹبر نال جوڑنا اُکا ای غلط ہے۔ 
زبان تے زبان دی تعریف عام طور تے ایہہ کیتی جانٛدی ہے کہ لفظاں دا اک مجموعہ جِیہڑا افراد دا اک اچھا خاصہ مجموعہ ایہنوں سمجھدا ہووے تے ایہہ کافی عرصے توں ورتوں وِچ ہووے۔ 
ایس تعریف دے مطابق ایس ویلے دنیا وچ اندازاً 2796 زباناں موجود ہن ۔ 
بولی کسی زبان دی گھٹیا قسم نہیں ہُندی بلکہ زبان کسی بولی دی ترقی یافتہ حالت ہُندی ہے۔جد 
کسی زبان دی ادبی طرز توں ہٹ کے کوئی بول چال دا قدرتی استعمال ورتوں وچ آ جاوے تاں اوہ اوس زبان دی بولی بن جاندی ہے، ایس طرحاں کسی زبان دی آں کئی بولیاں ہو سکدیاں ہن تے ایہہ اپنے اپنے علاقے تے ماحول وچ تھوڑے تھوڑے فرق نال بولیاں جاندیاں ہن ۔لیکن 
بولی دی ایہہ تعریف ہر بولی اُتے لاگو نہیں کیتی جا سکدی۔ایہدے 
وچ دو سوال اٹھدے ہن ١ ۔ 
کسی خاص زبان دے مرکزی معیار توں کِناں ہٹ کے بولیا جاۓ تاں اُہ ایس زبان دی بولی کہلائے ٢ ۔ 
کسی بولی دا اوہ کیہڑا خاص نقطہ ہے جس دے بعد اُہ بولی زبان کہلائے پر ایہناں دوواں گلاں تے بحث کرن دے بعد وی اسی کسے آخری فیصلے اُتے نہیں اَپڑ سکدے ، جس طرحاں - - - - جگہ یعنی جغرافیائی حالت دا فلینڈرس تے انگلستان دی حدود قدرتی اکو جہی ہے بھر انگلستان دی زبان انگریزی تے فلینڈرس دی زبان انگریزی نہیں کہلاندی، جد کہ نشیبی علاقے دی آب و ہوا الگ ہون دے باوجود "اسکاچستانی" نوں انگریزی کِہیا جانٛدا مغلاں دہلی نوں دارلخلافہ بنایا تے دہلی دے آلے دوالے دی بولی "اُپبھرنش" بدل کے اردو بن گئی جے کِتے پٹنہ دارلخلافہ ہُندا تے اردو دی بنیاد "بھوجپوری" تے رکھی جاندی، تے دوسرے پاسے کراچی توں بعد اسلام آباد دارلخلافہ بنن نال مکرانی یا پوٹھوہاری زبان دا درجہ نا لے علحٰدہ حکومت دا ناروے ، سویڈن تے ڈنمارک وچ تِن علحٰدہ علحٰدہ حکومتاں دے ہیٹھ تِن علحٰدہ علحٰدہ زباناں بولیاں جاندیاں ہن ، جد کہ اک شخص جیہڑا اک ملک دی زبان جانٛدا ہووے اُہ باقی دوناں ملکاں دی زبان سمجھ سکدا ہے کیوں جے ایہناں وچ اِیناں ہی فرق ہے جِناں کہ بولیاں وچ ہُندا ہے۔ 
جد کہ دکّن دی دکّنی بولی نظام دی اپنی حکومت دے وچ وی زبان نہیں بن مرٹن لوتھر دے ترجمہ انجیل ادبی جرمنی دی "سکسینی "بولی وچ ہون دے بعد ایس نوں کلاسیکی زبان دا درجہ مل گیا ، جد کہ سِکھ مذہب دی گوروگرنتھ دی زبان نوں گورمکھی وچ لکھ کے چلان دی کوشش کامیاب نہیں ہو آمدورفت دیاں سہولتاں دا کوہ ہمالیہ دی ساخت نے تبّت دیاں بہت ساریاں بولیاں نوں ایس لئی زبان دا درجہ مل گیا کہ پہاڑاں وچ گِھریاں وادیاں دا رستہ دشوار گزار ہے، پر افریقہ دے صحرائے اعظم جیسے علاقے دیاں بولیاں زبان دا درجہ نہیں پا قابلِ فہم ککیہندے ہن کہ جے آدمی اک دوسرے نوں بولدے ہوئے سمجھ لوے تاں اوہ اک ہی زبان دیاں بولیاں ہُنٛدیاں ہن ، جس طرحاں ملتانی بولن والا پوٹھوہاری نوں سمجھ لیندا ہے تے ایہہ دونوں پنجابی دیاں بولیاں ہن ۔ 
پر "ہمپشر " دا ان پڑھ لندن دے رہن والے دی گل مشکل نال سمجھدا ہے پر ہیمپشر دی بولی انگریزی دی ہی بولی کہلاٷندی قواعدی اختلافات تے ذخیرہٴ بنگالی تے "برجی" ززباناں دا ذخیرہٴ الفاظ دے اکثر الفاظ اک جیہے ہن پر قواعدی اصول علحٰدہ علحٰدہ ہون دی وجہ نال الگ الگ زباناں ہن ۔ 
جد کہ پنجابی تے برجی دے قواعد تقریباً اک جیسے ہن پر ذخیرہٴ الفاظ بہت فرق ہون کارن ایہہ الگ الگ زباناں ہن "سریانی " تے موجودہ " آرامی" ددے الفاظ تے گرداناں اک جیہیاں ہن پر ایہناں دا تلفظ فرق ہون کر کے دو الگ زباناں لگدیاں ہن پر ہے نہیں؛ سریانی ، مشرقی آرامی دی بولی ہے۔ایسے 
طرحاں نشیبی علاقہ دی "اسکاچِستانی" وی انگریزی دی بولی آسانی دا جوڑ "بھوجپوری" قواعددے فرق دی وجہ نال "برجی" توں الگ زبان ہے پر سہولت دے تحت بھوجپوری ، برجی دی بولی کہلاؤندی ہے کیوں جی پڑھیا لکھیا طبقہ بھوجپوری نوں چھڈ کے برجی نوں اپنآ لیندے ہن۔ 
جد کہ "ماگاری" زبان الگ زبان کہلاؤندی ہے ، جدوں کہ فوج وچ بھرتی ہون دے بعد ماگاری نوں چھڈ کے لوک گھاس یا درباری نیپالی بولن لگ پیندے ہن عادتاں تے اَن پڑھ آدمیاں دا غلط تلفظ کوئی الگ بولی نہیں بنا سکدا نا ہی کوئی مقامی الفاظ مل کے کوئی الگ بولی بنا سکدے ہن پر دیہاتی بولیاں کسی زبان دی گِری ہوئی یا بگڑی ہوئی شکل نہیں ہُندیاں بلکہ حقیقت وچ اپنی اپنی بولیاں ہُندیاں ہن تعلیم، رسم الخط تے لسانی اتحاد دا بائیس قسم دیاں بولیاں دا سنسکرت نال اتحاد ہون دے باوجود اُہ اپنی حثیت الگ بولی دی رکھدیاں ہن ۔ 
زبان کیہ ہے ؟ ایس سلسلہ وچ انسانی روش دے اک پہلو تے اشارہ کر دینا ضروری ہے، ایہہ کوئی حیرانی دی گل نہیں کہ ساڈے کول زندگی دیاں اہم ضرورتاں تے دھیان دین واسطے فرصت نہیں ہے، مثلاً اپنے تنفس نوں ہی لے لو ، جس دے بغیر اسی زندہ نہیں رہ سکدے ، پر اسی کدی غور نہیں کیتا کہ تنفس کیہ ہنٛدا ہے تے ایہدیاں سکنات و حرکات کس طرحاں ادا ہُندیاں ہن ۔ 
بلکل ایسی طرحاں ساڈا رویہ زبان دے متعلق ہے جس توں بغیر ساڈا جینا دو بھر ہو جائے ، پر اسی کدی ایس تے غور ہی نہیں کیتا کہ کس طرحاں خیالات الفاظ دا جامہ پا لیندے ہن تے ساڈے کیہڑے کیہڑے عضلات کس کس طرحاں ایس کمّ وچ آندے ہن ۔ 
زبان یقیناً حیوانی زندگی دے لئی نہیں تاں انسانی زندگی دے لئی بہت ضروری ہے۔ایس 
دے بغیر تمدنی زندگی نا ممکن ہے۔ 
سارے علوم وفنون تے تعلیم ایسی زبان دی بدولت ترقی کردے ہن ۔ 
ایہہ یاد رہے کہ زبان خیال نہیں بلکن خیال دے اظہار دا ذریعہ زبان دی تعریف اُہ نظام جیہڑا زمانہ دے مطابق مقرر کیتے نطقی علامات توں بَنیا ہوئے، جس دے خیال دی ترسیل اک انسان توں دوسرے انساناں تک ایس تعریف توں پتہ چلدا ہے کہ زبان دا اک نظام ہندا ہے یعنی باقاعدہ گھڑیا ہوا اک قالب جس وچ اوہدے ضابطہ دی ہر شِق دی اپنے مقام دی تناسب نال اوہدی قدر یعنی قیمت ہنٛدی ہے اور نظام توں باہر ایس نوں ماپَن دی کوئی وقعت نہیں۔ 
ایس دے نال ایہہ وی پتہ چلدا ہے کہ زبان دی ساخت یا الفاظ دے معانی وغیرہ کوئی داخلی حقیقت نہیں کہ اینہاں وچ تبدیلی نا ہو سکے، بلکہ ایہہ عوام دے مشترک سمجھوتہ تے ہے، زمانے دے نال تبدیلی آہستہ آہستہ موزوں ہو کے جُزوِ زبان بن جاندی ہے ۔ 
زبان دا اظہار انسانی نطق نال ہے تے غیر انسان ایس وچ شریک نہیں ہو سکدا، ورنہ اوہ زبان نہیں کہلائے گی۔ 
جس طرحاں اسی ٹریفک سگنل نوں پولیس دا حکم سمجھدے ہاں ایسی طرحاں زبان دے "اشاریت" نوں فلسفی بنیاد سمجھا جاندا ہے ایتھے تک کہ اگر بولن والیاں چ "اشاریت یعنی رموز پیدا کرن تے ایہناں نوں سمجھن دی قابلیت بیدار نہ ہووے تاں حقیقی معنیاں وچ زبان دی ترقی نہیں ہو سکدی شاید ایہہ ہی طاقتِ اشاریت ہے جس نے زبان نوں جنم دِتا ۔ 
زبان نوں خیال دا ذریعہ سمجھ کے ایس دی ترسیل صرف انساناں وچ ہو سکدی ہے تے ایسی وجہ نال ایس نوں صرف انساناں تک ہی محدود رکھیا جاندا ہے ، ورنہ جانوراں دی آپس دی گفتگو یا انساناں دا جانوراں نال بولن نوں شامل کر کے کئی قسم دِیاں پچیدگیاں علم اللسان مرتب کرن وچ پیدا ہو جان زبان دِیاں موردھنیا اَوازاں دے معنی دماغی اَوازاں ہے۔ 
شاید ایہناں دا ایہہ ناں ایس کر کے رکھیا گیا ہے کہ ایہہ اَوازاں کڈّھن ویلا ں زبان دی نوک یا تاں تھوڑی جیہی پِچھے نوں مُڑ جاندی ہے تے یا مُڑن دے لگ بھگ ہون نُوں کردی ہے ۔ 
زبان دا ایداں اپنی نوک دے نال اُپّر نوں اشارہ کرن نُوں دماغ وَل اشارہ سمجھ کے ایہناں نوں دماغی اَوازاں یا موردھنیا کیہیا جانٛدا ہے۔ 
ایہناں دماغی اَوازاں دی اِک مثال پنجابی دا اُلٹاواں عقب لثویہ) لام ہے۔ 
جیہنوں بلاٷن ویلاں زبان دی نوک مُڑن نوں کر دی ہے تے اُپّر دنداں دے اندرلے پاسے دی گھمروڑی دے اخِیرلے حِصّے دا سہارا لَیندی جے دُنیاں دِیاں زباناں وَل ویکھیا جاوے تے سانُوں پتہ لگدا ہے کہ وَن سووَنے قِسماں دے لام لوک بولدے ہن مثلاً "عربی لام"--- زبان دی نوک تے اُپّرلے دنداں دے اندرلے پاسے دے جوڑن نال بُلایا جاندا "عام لام" --- جیہڑا کہ " روشن لام" کہاٷندا ہے ۔ 
زبان دی نوک تے اُپّرلے دنداں دے اندرلے پاسے دی گھمروڑی جِتھّے دنداں دے نال مِلدی ہے ملاؤن نال بن دا "ولندیزی لام" --- عام لام نوں جے تُسیِں سانہہ والا بنا دیو تاں "ولندیزی لام" بن جاندا ہے جیہڑا کہ ولندیزی لوک اِک ہور ہی انداز نال بڑی کُھلّی رگڑ دے نال بُلاٷندے "تاریک لام" --- جے ایس روشن لام نوں مغخمہ حالت وِچّ کڈھیا جاوے تاں اوہ تاریک لام کہاؤندا "پُر لام" --- روشن لام نوں مطبقہ حالت وِچّ بنایا جاوے تاں ایہہ عربی دا پُر لام بن جاندا "اطالوی لام" --- لام نوں جے زبان دی وِچکارلی تھاں تے تالُو دی مدد نال بُلایا جاوے تاں ایس نوں اطالوی لام کیہندے "روسی لام" --- جے زبان دے مُڈھلے تھاں کنٹھ دے ملاٷن نال کڈھیا جاوے تاں ایہہ روسی لام کہاٷندا ہے ناروے تے سویڈن وِچّ لام بولن ویلاں زبان دی نوک اُکّا ہی پُٹھّی ہو جانٛدی ہے تاں اوس ویلاں اُتّرلے دنداں دی اندرلی گھمروڑی جِتّھے تالُو دے کول مُکدی ہے جا کے سہارا لَیندی کِتے روشن لام نوں متعلیہ حالت وِچّ وی بولدے کِتے ایہنوں مدوّر وی کردیندے عربی دا پُر لام کُجھ زباناں وِچّ سان٘ھ والا وی بولیا جاندا ایہدے توں باہرے ترمیم کیتے ہوئے کئی قِسماں دے لام افریقی زباناں وِچّ مِلدے ہن۔ 
جیہناں وِچّ عربی دے اصلی بنیادی "ض" دی اوکھی اَواز وی شامل ہے۔ 
ایہہ اوہ " ض" ہے جیہدا اوکھا اچارن ہون کر کے ہی عربی زبان بولن والے اپنے آپ نوں بڑے ناز نخرے نال "ضاد بولن والے" کیہندے اُردو وِچّ جِتّھے توڑی ویکھیا گیا ہے روشن لام ہی بُلایا جاندا ہے تے اُلٹاواں لام سُنن وِچّ نہیں آٷندا۔ 
ہاں ایہہ ضرور ہے کہ دوجے اُلٹاویں اکّھراں مثلاً ٹ۔ 
ڈ ۔ 
انگریزی ر ۔ 
اڑنون ۔ 
ڑ دِیاں دونویں اَوازاں توں پہلاں اُردو وِچّ لام بُلاٷن ویلاں روشن لام دے اُچارن نالوں زبان ہور پِشاں ہٹ جاندی پنجابی وچ عام "روشن لام" توں باہرا لام دیٍاں دو ہور آوازاں وی بُلائیٍاں جاندیٍاں ہے۔ 
اِک اوہ جیہڑی کہ عربی لام دے نال مِلدی جُلدی ہے تے "دنتی شدیدہ" اکھّراں (مثلاً ت ۔ 
و) توں پہلاں ہُندی ہے تے دُوجی اوہ جیہڑی کہ اُلٹا ویں لام دے ناں دے نال اُتّے دَسّی گئی اُردو دا علاقہ نیڑے ہون دا اَثر ایہہ وے کہ پنجابی دی مشرقی شاخ سکِھّی یاں سنت بھاشا دی مشرقی طرز لُدھیانی وِچ اُلٹاواں لام کدِھرے خالی ہی دِسدا ہے تے "عربی لام" دی بالکل ضمنی اَواز دی حثیّت رکھدا ہے حالانکہ لُدھیانہ مِشن والیاں دی لُغت وچ روشن تے اُلٹاویں لاماں نوں بالکل کھول کے فرق کرکے دکھایا گیا جارج گریرسن دے لیکھے سنت بھاشا دی ثانوی بولی ماجھی وِچ وی اُلٹاواں لام نہیں۔ 
ایہدی دلیل اوہ ایہہ لیاٷندا ہے کہ دُلہن درپن دی کتاب وِچ جیہڑی کہ خالص ماجھی وِچ لکھی ہوئی ہے کِتے وی اُلٹاواں لام نہیں ورتیا گیا، حالانکہ ایہہ بھواں چھپوائی دی ہی خامی ہووے کیوں جے مایا سنگھ دی لُغت وِچ وی تاں ایہوجیہا کوئی فرق نہیں دسیّا گیا، حالانکہ اوہدی ساری مُنڈھ بُنیاد ایسے ہی لُدھیانہ مِشن والی لُغت اُتّے رکھی گئی ہے۔ 
ایہدے وِچ تاں خیر کوئی شک ہی نہیں کہ لاہور دے مغرب والے سارے پنجابی علاقہ وِچ اُلٹاواں لام بالکل کُھلّا ڈُلّھا بولیا جاندا ایہہ اُلٹاویں لام دا بولنا اِک اجیہی صفت ہے جیہڑی کہ لُدھیانی پنجابی نُوں باقی سنت بھاشا (ماجھی) نالوں وکھرا کرکے دکھاٷندی ہے۔اُلٹاویں 
لام دی ورتوں ول جے دیکھیا جاوے تے سانوں لام دی اواز دے کئی اصول لبَھدے ہے مثلاً (اسی ایتھے اُلٹاواں لام تھلے اِک نقطہ پان دی بجائے “ ٚ ” نال لکھیا 1۔ 
لام جَدوں لفظ نُوں شروع کرے تاں اوہ ہمیشہ "روشن لام" ہُندا 2۔ 
کئی لفظاں وِچ روشن تے اُلٹاواں" دونویں قسِماں دے لام جائز سمجھے جانٛدے ہے۔ 
مثلاً 3۔ 
کُجھ لفظ ایسے ہے جیہناں وِچ روشن لام بُلاؤ تے ہور معنی ، اُلٹاواں لام بُلاؤ تے ہور معنی بن جاندے ہے۔ 
مثلاً ایہہ لفظ اُلٹاویں لام نال بولے جاندے ہے تے بریکٹ وِچ روشن لام نال بولن دے معنی دِتے گئے 4۔ 
لفظ دے اَندر عام طور تے نُون توں پہلاں اُلٹاواں لام ہی ورتوں وِچ آٷندا ہے بھر جِتّھے اَڑنُون ہووے تاں اوہدُوں پہلاں "روشن لام" ہی آؤندا ہے فیر نوی کُجھ مِثالاں ایسیٍاں مِلدیٍاں ہے جِتّھے اُلٹاویں لام دے پِچھوں اَڑنُون وی آ جاندا ہے 5۔ 
اوہ لفظ جیہناں وِچ دونوں طرحاں دے نُون جائز ہے تاں وی نُون توں پہلاں اُلٹاواں لام ہووے گاتے اَڑنُون توں پہلاں "روشن لام" ہووے گا۔ 
ہیٹھاں دِتّیاں مثالاں وِچ جے تُسی نُون بُلاؤ گے تاں نال ہی اوہدے پہلوں اُلٹاواں لام بُلاؤ گے تاں جے اَڑنُون بُلاؤ گے جیہڑا ایہناں لفظاں وِچ نُون دی بجائے آ سکدا ہے تے فیر "روشن لام" بولنا پئے 6۔ 
ہیٹھاں دِتّیاں ہوئیاں مثالاں دیکھن دے قابل 7۔ 
اُلٹاواں لام تشدید والا وی نہیں آؤندا مثلاً لفظ وِچ تاں اُلٹاواں لام ہے پَر جے لام نُوں زور دے کے "بالّی " لفظ بُلاؤ گے تاں فیر "روشن لام" لِیاٷنا پئے لکھاری ایس خانم مولوی فاضل (سردار محمد خاں) - ایہہ مضمون جون 1958 وِچّ ماہنامہ پنجابی لاہور وِچّ چَھپیا توبہ کیِتی تے کڈھی لِکیر نالے، نالے عِشق مینوں پیا ہَٹک دا مُنہ پھیر لِیتا اوہنوں ویکھ کے میں ، وِچّوں روح میرا پیا بھَٹک دا کَڈھ چھڈیا اے مَیں پیکان دِل چوں، مگر اَجے کانٹا پیا کَھٹک دا دِل جُھوٹ کہندا اےکرم چَھڈیا مَیں،کافر اوسےدی زُلف وچ لَٹک دا جِن وَانگ مینوں چَمبڑ گیا یارو، کاہنوں عشق کم بَخت نوں چھیڑیا کدی سُکھ دا ساہ نئیں لَین دیندا، دِق جیہا ایہہ روگ سہیڑیا مینوں معاف کر چَھڈ دے جان میری، توبہ بُھلیا عِشق بکھیڑیا دے کے دِل بچا لیتی جان کرم، قِصّہ اِس طرح نال نبیڑیا پنج دریاواں دی سرسبز تے شاداب زمین، پاکستان تے بھارت دا پنجاب، پنجابی نوں وی تقسیم کر گیا ، اِک اپنی بولی نوں لِکھن لئی گورُمکھی لِپی سِکھ گورُمکھی تے ہندو دیوناگری استعمال کردا ہے تے دُوجا اردو رسم الخط یعنی عربی خط )۔ 
جد کہ ساڈی لوک بولی اِکو ہے۔ 
پنجابی بھارت دے پنجاب دی ہووے یا پاکستان دے پنجاب دی ، اوہدے وِچّ فرق صرف اِیناں ہے کہ بھارت وِچّ جیہڑے لفظ سنسکرت دے بولے جاندے ہن اوہ پاکستان وَل عربی یا فارسی دے وَرتے جاندے ہن۔ 
انٹر نٹ اُتے سانوں گورمکھی وِچّ تے کافی کَم مِلدا ہے پر پاکستان دے پاسے دا کَم میری نظر وچ گھٹ ہی آیا ہے۔ 
انٹرنٹ اُتے بہت گھٹ پنجابی سائٹ اردو رسم الخط وِچّ ہے امید ہے تُسی ساڈی ایہہ کوشش اردو رسم الخط وِچ پنجابی زبان اُتے ایہہ پہلی سائٹ ہے) پسند کرو گے۔ 
لکھائی دِی قلم " نستعلیق " تے ساڈی کوشش ہے کہ زبان ایسی استعمال کیتی جاۓ کہ اردو پڑھن والے وی ایس توں فائدہ چک سکن ، جے اپنے آلے دوالے جھاتی ماری جاۓ تاں پتہ چلدا ہے کہ اَج دی نسل یا تا پنجابی بولدی نہیں جے بولے وی تاں صرف گرائمر دی حد توڑی بولدی ہے اوہدے کول پنجابی دے لفظاں دا گھاٹا ہُندا ہے تے اوہی لوک پنجابی دے ادب توں ناواقف ہن ، تے ایس لئی ضروری ہے کہ تحریر ایسی ہووے جیہڑی گھٹ پنجابی سمجھن والے وی پڑھ سکن۔ 
سردار محمد خان اپنی کتاب " پنجابی اُچارن لُغت " وچ لکھدے ہن " اگر یہ نقطہ ماسکہ مدنظر رکھا جائے کہ ہم نے ہر طرح سے یہ کوشش کرنی ہے کہ اپنی قومی زبان اردو کی املاء کے جتنا بھی قریب ہو سکے، رہنا ہے ۔ 
اس طرح سے ہماری لکھائی کی قلم " نستعلیق " بھی اردو کی طرح ہی رہے گی، اردو حروف پر خواہ مخواہ اضافہ بھی نہیں ہونے پائے گا، خط کی " رسوم " بھی اردو کی طرح ہی تقریباً رہیں گی اور تلفظ بھی اردو سے بُعد نہیں رکھے گا ، سوائے پنجابی کی ایک خصوصیت کے جو Tone یعنی گمک میں پائی جاتی ہے باقیماندہ تمام تلفظ کے فرق، مثلاً منحرفہ نُون یا سِندھی کی مخصوص گُھٹوِیں آوازوں کی نقل یا گمک نہ ادا کر سکنے کی وجہ سے اُس کا ردِّبدل " لہجہ " ، وغیرہ بالکل ضمنی چیزیں ہیں جن کو خواہ مخواہ اہمیت دے کر اُچھالا جا رہا ہے پنجابی لکھن ویلاں کجھ لوکاں دا خیال ہے کہ جس طرحاں مُونہہ وچوں لفظ نکلے اُنٛج ہی لکھو، سوال ایتھے ایہہ پیدا ہُندا ہے کہ مُونہہ اپنا یاں کسی ہور دا، کیوں عموما ً ویکھیا گیا ہے ، مثلاً عمر ؔاک لفظ نوں افسوس کیہندا ہے تے بکر ؔہمسوس تے زیدؔ فسوس بولدا ہے ، ہُن اسی جیہڑے سُنٛدے ہاں کیہدے مُونہہ وچوں نکلیا ہویا لفظ لکھیئے؟ بعد نوں "باد" تے نقصان نوں "نشقان" بابو نوں "باؤ" والی نوں "آلی" سیر نوں "سیل" دماغ نوں "ڈماک" عرض نوں "عرج" عزت نوں "عجت" معلوم نوں 'ملوم" اگلے نوں "اَغلے" پچھلے نوں "پشلے" لکھاری نوں "لخاری" لکھ کے ایہہ سوچدے ہن کہ اسی پنجابیاں دے دِل دی ترجمانی کر رہے آں، پر اوہ ایہہ گل بُھل جاندے ہے کہ ایس توں وڈی زبان نال ہور کوئی دشمنی نہیں ہو سکدی کیوں جُو جے ساڈا پنجابی لکھن دا ایہو ہی معیار ہے کہ سُن کے لفظ لکھو فیر ساڈے پیر تاں کِتے وِی نہیں لگ سکدے، اَن پڑھ بھاویں پنجابی ہووے یاں فرنگی اوہ ساریاں لفظاں دا صحیح تلفظ ادا کر ہی نہیں سکدا ۔ 
اَن پڑھ تے رہے کِدھرے بعض پڑھیاں لکھیاں دا ایہہ حال ہے کہ اوہ بولن دی آسانی تاں چھیتی پاروں بعض لفظان دا پورا تلفظ ادا نہیں کردے۔ 
جے اجیہے ساریاں لفظاں دی فہرست لکھی جائے جیہڑے اردو یاں فارسی دے وگاڑ کے بولے جاندے ہن تاں گل لمّی ہو جاوے گی کیوں جو ہر آدمی دوجی زبان دے لفظ نوں اپنی سمجھ مطابق بولدا ہے پر کوئی لکھاری لفظاں نوں وگاڑ کے لکھن لئی تیار نہیں ہووے گا۔ 
اَن پڑھاں دی گل ایہہ اصول یقینا ً غلط ہے کہ جیویں بوڵیا جائے اُنٛج ہی لکھیا جائے، جے صرف بولن تے ہی ہجاء دا دارومدار رکھیا جائے تے اُردو کی دُنیا دیاں ساریاں زباناں نوں اپنے ہجیاں اُتے ماتم کرنا پوے گا۔ 
زباناں تاں ضرور اہلِ زبان بنادے ہے تے قواعد نوں اپنے رنگ وِچ ڈھالدے ہے ، ایس لئی اوہناں دے تلفظ دی پَیروی ضروری ہے، پرہجاء کَدی وی اہل زبان "بوڵیا" نہیں کردے۔ 
ایہہ تجصوتیات (phonemies) والیاں دا کم ہے کہ ہجاء دی صحیح ترکیب ضبط تحریر وِچ لیائی جائے۔ 
لکھائی دے اصولاں وِچ بعض چیزاں آپو آپ ظاہر ہو جاندیاں ہے ، مثلا ً انگریزی وِچ بغیر نبرہ دےلفظ THE نوں مصوتہ (vowel) توں پہلے "دی" تے مصمتہ (consonant) دی آواز توں پہلے "دا" بُلایا جاندا ہے ، پر لکھائی وِچ دونوں طرح دےتلفظ دا ایک ہی قسم دا امِلا ہے۔ 
عربی الفاظ وِچ تعریفی "ال" دی لکھائی وِچ تے کوئی فرق نہیں ہوندا ، پرشمسی تے قمری حروف دی رعایت نال ایک جگہ تےلام دا ادغام ہو جانداہے تےدوسری جگہ باقاعدہ اظہار ہوندا ہے، ایس لئی ایہہ ضروری ہے کہ الفاظ دے ہجے اپنے ماخذ ورنہ زبان تےلکھائی اُتے تحقیق کرنے والیاں لئی مشکل ہو جاوےگی) توں ہٹنے نہیں چاہیدے کیوں جے ایہناں نوں زبان بولن والے آپو آپ ہی بولدے ہے، تے اک غیر زبان مبتدی جےایس معاملےوِچ ٹھیڈا کھانداہے تے اوہدی سہولت لئی لکھائی داستیاناس نہیں کیتا جا ایتھے تُسی پنجابی دی ادبی تاریخ دے متعلق جان سکدے او، کسے پنجابی لفظ دا جے مطلب جاننا چاہو تے ساڈے کولوں پُچھ سکدے او ، تے اسی امید کردے ہاں کہ اسی ایہہ دس سکاں گے۔ 
ایتھے پنجابی کہاوت یعنی آکھان ملن گے ایہدے نال نال ایتھے پنجابی بھجارتاں وِی ملن گِیاں۔ 
تُسی وی جے کسی موضوع اُتے پنجابی، اردو یا انگریزی وِچّ لکھنا چاہو تاں لکھ سکدے ہو مینوں پاکستان دے پنجابی (اکثر پنجابیاں) توں اِک شکایت وی ہے کہ جدوں ا ِک پٹھان دوسرے پٹھان نال ملدا ہے تے او پشتو بولدا ہے ، اک سندھی اپنے سندھی ساتھی نال کدی وی اردو نہیں بولدا تے بلوچی، اوہ وِی بلوچی ساتھی نال بلوچی ہی بولدا ہے پر اک پنجابی اپنے پنجابی دوست نال اردو کیوں بولدا ہے ؟ اے ٹھیک ہے کہ اردو ساڈی قومی زبان ہے اردو بولو پر اپنی ماں بولی نوں چَھڈ کے نہیں۔ 
پشتو، سندھی یا بلوچی جدوں اردو بولدے ہن تے سب دے لہجے توں پتہ لگدا ہے کہ اوہ کِتھے دے ہن پر جَد اک پنجابی اپنی پنجابی دے لہجے وِچّ اردو بولدا ہے تاں اِک پنجابی ہی اوہدے اُتے ہَسدا ہے کیوں؟ ایہہ لہجہ ہی تاں تَھاڈی پہچان ہے کہ تُسی کس علاقے نال تعلق رکھدے ہو یاد رکھو جَد کسی علاقے دی زبان مَر جاۓ ثقافت مَر جاۓ تاں اوہ قوم وی مَر جاندی ہے۔ 
شاید سَاڈا پنجابی پڑھ لکھ کے سمجھدا ہے کہ ہُن جے او اپنی پنجابی بولے گا یا اوہدا لہجہ پنجابی ہویا تے لوگ اَن پڑھ کِہن گے ؟ کی صرف پنجابی دا لہجہ اردو وِچّ پنجابی ہوے تاں اوہ اَن پڑھ ہے باقی پشتو، بلوچی، سندھی یا انگریز اَن پڑھ نہیں جَد اوہ اردو اپنے لہجہ وِچّ بولدے ہن؟ کی تسی وِی اِیہو ہی سمجھدے او؟ جے تسی اِیہو سمجھدے او تے ایہہ جگہ تَھاڈے لۓ نہیں تُسی ایتھوں جا سکدے او اپنا ویلا خراب نا کرو ، شکریہ ۔ 
جے نہیں تے فیر تُسی وی اَگے وَدھو تے کُجھ لِکھو اَسی ایتھے ضرور جگہ دَواں پنجابی کس طرحاں لکھی جاۓ تے پڑھی جاۓ پنجابی الف بے دی پٹی جوبن جاندے نہ ڈراں جے شوہ پریت نہ فریدا کِتی جوبن پریت بِن سُک گئے میں بھی جاناں جھوک رانجھن دی نال میرے کوئی پیریں پَوندی مِنتّاں کردی جاناں تاں پیا نیَں بھی ڈونگھی تُلّا پُراناں شِیہناں تاں پتّن جے کوئی خبر مِتّراں دی لیاوے میں ہَتھ دے دینی آں راتیں درد وہیں دَرماندی گھاؤ مِتّراں دی رانجھن یار طبیب سُنیندا میں تَن درد کہے حسین فقیر نماناں سایئں سینہوڑے ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو ٹرمپ دور وچ پاک امریکہ تعلقات غیر یقینی رہن جناح انسٹی ٹیوٹ تازیاں خبراں لوک جاگرتی اتے ذمہ واریاں یورپی یونین دا تازہ اجلاس بے وطنے ایجنڈے تے نیب والے آپ بدعنوانیاں وچ سہولت کار نیں۔ 
سپریم کورٹ عوامی ورکرز پارٹی دا نویں پارٹی صدر فانوس گجر لئی شہر لہوروچ اکٹھ۔سب 
رلتی ہون پاکستان پانی بارے چھیتی گل بات شروع کرن لئی تیار؟ فیصد کراچی والیاں کول سیوریج دی سہولتاں کوئی نہ، ہائے او ربّا کراچی ضیا دور توں تک ایم کیوایم کجھ وقفیاں توں علاوہ ہمیشہ کراچی دے تخت تے بیٹھدی رہی ہے۔ 
کراچی والیاں توں ووٹ لین پاروں ہی ایہہ صوبائی اتے مرکزی پدرتے وی وزارتاں لیندی رہی ہے۔ 
ڈکٹیٹر کولوں وی انہاں لمیاں رقمان لتیاں سن۔ 
ایم کیو ایم دے بہوں سارے لیڈر تے ککھ توں لکھ پتی وی ہوگئے نیں پر کراچی۔۔۔ 
اگے پڑھو پنجاب کالجاں دے اُستاد سڑکاں اُتے خادم اعلی کتھے نیں؟ اج دسمبر نوں پنجاب پروفیسراینڈ لیکچررز ایسویسی ایشن ولوں ایم اے او کالج توں سول سیکرڑیٹ تیک ریلی کڈی گئی جس وچ کُل پنجاب توں کالج اُستاداں سندھجرگہ کُڑیاں نوں سیاستاں دی بھینٹ چڑھان لئی تیار شکار پور اک زمانہ سی جدوں شکار پور سندھ دی وڈی پہچان اتے سودگراں دا مسکن سی۔ 
پر اج اتھوں خبر آئی ہے پئی اک پنڈ مزارجو‘‘ دی جنسی آسودگیاں دا زنانیاں دی یاداں تے جذبیاں تے اثر۔میکگل 
کیہہ پاکستان بھٹو توڑیا سی؟ دسمبرتوں مارچدی سندھ طاس معاہدہ ورلڈ بینک دی ضمانت؟ کلاسک بابا فرید کہے فرید بھگت کبیر نانک بانی کلام نانک کافیاں شاہ حسین سنگت شاہ حسین ابیات سلطان باہو مرزا صاحباں ۔ 
پیلو مرزا صاحباں ۔ 
حافظ برخوردار کہندا بلھے شاہ کافیاں بُلھے شاہ ہیر دمودر داس خواجہ فرد فقیر آکھیا وارث شاہ نے ہیر وارث شاہ ہیر ۔ 
شاہجہاں مقبل ہاشم شاہ ۔ 
سسی پنوں سوہنی مہینوال دوہڑے قادریار۔ 
پورن بھگت میاں محمد بخش سیف الملوک منظوم چٹھیاں آکھیا خواجہ فرید نے احسن القصص مولوی غلام رسول عالمپوری داستان امیر حمزہ جنگ نامہ شاہ محمد نواں ادب منیر نیازی شِو کُمار بٹالوی انکار پاش مسعود منور دُھکھدا جنگل۔ 
سرجیت پاتر افضل ساحر دی شاعری سسی دو دوہڑے۔ 
نیاز احمد عاجز سلیم پاشا ساجد چودھری اعجاز شہر شہر ملک ملک صحافیاں دی گرفتاریاںترکی پہلے نمبر تے، چین تے ایران وچ حالات بہتر۔دی 
رپورٹ خبراں چکوال وچ احمدیاں تے حملہ ایس دے مگر کون؟ عبائیا لاہون تے زنانی گرفتار برطانوی وزیراعظم ایران مخالف بیان شدید ردعمل، سفیر طلب تے جوابی حملے ٹرمپ دا مشیر ماسکو وچ؟ ورلڈ بینک سندھ طاس معاہدے نوں بچاون آگیا پاڑ ودھ گئی سراج الحق تے نواز دا ’’مک مکا‘‘ شیخ رشید تلور خیبر پختونخوا وچ نشتہ؟ پر وزیر اعلی پابندیاں لا دتیاں۔چکر 
مکر معیشت تے بیوپار پاکستان قومی اسمبلی نے کالا دھن چٹا کرن دا قانون منظور کر لیا کالم تے کالمسٹ انسانی حقاں دا عالمی دیہاڑ۔کون 
کس نال کھیڈ رہیا جے لاجوردی رستہ اتے سی پیک قدیمی تجارتی رہداریاں چالو تھیسن اک ورھے وچ ارب روپئے توں ٹیکس چوری جارجیا یونیورسٹی افسراں دے ٹیکس گوشوارے گواچی پچھان جہاز دا حادثہ غلطی کس دی سی؟پڑچول خوش وسیں او دیس اساڈیا ء دی جنگ آزادی دے سورمیاں دی یاد وچ عورت سنسار سعودی عرب وٹس ایپ تے مندا لکھن تے دو زنانیاں نوں ویہہ ویہہ کوڑے سزا سائنسی دُنیا چناں دی ملکیت دی کھیڈ؟ بی بی سی دس وچوں چھ مرد اپنی بیوی یا بیلانی نوں کُٹدے نیں ’’توں ایہو جیہی ایں؟جا، تے اپنی جنس بدلوا‘‘ برقع یا بِکنی مغرب وچ مسلم کُڑی دی پریشانی چھوٹا قد ، لمی حیاتی کجھ دوائیاں نقصان دہ ہو سکدیاں نیں نفسیات دی حقیقت، لوڑ تے اہمیت زبان دی سیاست ماں بولی راہیں پڑھائی کھٹیاں مٹھیاں تہاڈے لئی اصلی سونے دا ٹاٹلٹ فروری پنجابی زبان، فن، ثقافت تے میڈیا فروری پنجابی زبان، فن، ثقافت تے میڈیا فروری پنجابی زبان، فن، ثقافت تے میڈیا جمعے دا خطبہ پاگل باباکُڑیاں توں پیار دی لِیڈ لیندا کھیڈ تے کھڈاری میوزیکل چیئر کھیڈ ختم نجم سیٹھی، پی سی بی چیئرمین نے استعفیٰ دے دتا کلاواں تے کلاکار سینما وچ پنجابی دا حصہ۔ 
اشتیاق احمد لڑی رونالڈو بے وساہی مورت، جرمن دی جت نجم سیٹھی دے خلاف توہین عدالت دی درخواست سزا یافتہ کرکٹراں دی واپسی تے دوبارہ غور سینما وچ پنجابی دا حصہ۔ 
اشتیاق احمد۔۔لڑی 
پنجابی داسُچا کاما تے آگو سادھو بننگ دوجی لڑی ’’فن طبلہ نوازی‘‘تے اُستاد واجد علی ہوراں دا لیکچر کارٹون تے مُورتاں اج دی تصویر کیہ ویکھ رہے او بادشاہو تاریخ دے پنے چغتیاںمغلاں بعدوں دا پنجاب اودھم سنگھ دی نویں لبھی تصویر آؤن والے دناں دا بھوت فوٹواں آپ مارو دھاڑویاں دی سکھلائی وارث شاہ دی ہیر کہانی دے جھول کجھ تواریخی گُنجھلاں لڑی ست گھرے دا ست القاعده جي حملن جا پلان فحش فلمن ۾ ڊينٽيسٽ معشوق جو پلاند ٻٽيهه جا ٻٽيهه ڏند ٻاهر صدر اوباما ڳجهي دوري تي ڪابل پئسو پيءُ کان پُٽ مارائي اميتاڀ بچن آئون ريکا سان ڪم ڪري سگهان ٿو هندستان ۾ پاڪستانين جي سنئين سڌي سيڙپڪاري جي منظوري عاصمه جهانگير کي ميمو ڪميشن جي ڌمڪي هندستان پاڪستان سان ڪشمير باري ڳالهين لاءِ تيار پاڪ، هندـ سياچن ۽ سر ڪريڪ تي پاڪ هند ڳالهين جي تياري پاڪ هند ويزن ۾ سولائي اُهو به مارجي ويو آمريڪي امدادي ٽيم سياچن پهچي وئي ਟਰਮਪ ਦੀ ’’ਜੰਨਤ‘‘ ਅਤੇ ਨਵੇਂ ਜੰਗਾਂ ਫ਼ਿਨਲੈਂਡ ਸਮਾਜਿਕ ਘੜਤਾਂ ਮੈਂਗਲ ਸੋਨੇ ਸਾਰੇ ਬਲੋਚ ਕੌਮ ਪ੍ਰਸਤਾਂ ਤੇ ਬਣੇ ਮੁਕੱਦਮੇ ਵਾਪਸ ਭੁੱਖਾ ਢਿੱਡ ਤੇ ਕਾਗ਼ਜ਼ੀ ਸ਼ੇਰ ਪਾਕਿਸਤਾਨਸਬ ਦੀ ਫਾਂਸੀ ਸਜ਼ਾ ਮੁਆਫ਼ ਹਕੂਮਤ ਏਨੀ ਮਜ਼ਬੂਤ ਨਹੀਂ ਕਿ ਸਦਰ ਨੂੰ ਹਟਾ ਸਕੇ ਜ਼ਰਦਾਰੀ ਮਾਉ ਦੇਸ ਸ਼ਰਾਬ ਦੀਆਂ ਸਤਾਈ ਬੋਤਲਾਂ ਪੰਜ ਲੱਖ ਦੀਆਂ ਘੁੰਢ ਦੀ ਥਾਂ ਆਕਸੀਜਨ ਦਾ ਮਾਸਕ ਵਲਾਇਤੀ ਕੁਕੜੀ ਦੇਸੀ ਚੀਕਾਂ ਆਟਾ ਤੇਲ ਦਾਲ ਵਸੋਂ ਬਾਹਰ ਕਿਉਂ ਹੋ ਰਿਹਾ ਹੈ خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار “’ ” – ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو کتاباں شاعری جت آہر جگ ادھرے بار دی وار خیال کہ کھیال عام دناں دے ناں قصے کافیاں رُت دے کم کھپے شیش محل دی وار نجم حسین سید پرکھ پڑچولتنقید سیدھاں ساراں لوکاں کملیاں نوں قصہ ہشیار خاکو جیڈ نہ کوء رنگ فریدوں نانک، نانکوں فرید آڈیو کتاباں سیدھاں ساراں سچ سدا آبادی کرنا خاکو جیڈ نہ کوء قصے تے واراں کافیاں شاہ حسین نظماں تے دوہڑے فرید توں فرید شیش محل دی وار کافیاں رُت دے کم عام دناں دے ناں بار دی وار چوگ کسنمبے دی دیوا مُندری دن اگے دھرو دیوال نی دُکھ وچ پایا نیل اکناں ناہیں لون جت آہر جگ ادھرے کال تھال کسر کرُولی کیڑ کہاڻی خیال کہ کھیال قصے سمی دی وار ڈرامے اک رات راوی دی تخت لہور جنگل دا راکھا ہاڑ دے پُھل الفو پیرنی دی وار سفر دی راتچار چُپ چیزاں رستہ دسن والے تارے منیر نیازی مرچاں دے پتّر لاجونتی آٹے دیاں چڑیاں مینوں ودعیا کرو لُونا آرتی میں تے میں گیت شِو کُمار بٹالوی شاعری گونگیاں چیکاں پتھر کوکاں رُتاں اجے الانیاںقیدی سفنے تاء ہیٹھ وگے دریامٹی دا ماس نظم اسانوں لکھڻا چاہوے نثر نہ جھنگ چھٹیا نہ کن پاٹے پریم کتھا بہشتی لارا دھاڑوی پرکھ پڑچول نیڻ نہ رہندے تکڻوں عاشق آخری کہ نویں؟ واراں بھائی گرداس دیاں خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں “ ” کلاواں تے کلاکار لوک جاگرتی اتے ذمہ واریاں آدمی سماجی جانور ہون دے ناطے سکھدا اتے سکھاؤندا ہویا زندگی گزار جاندا ہے۔ 
اس زندگی جیون وچ سماج دے لوکاں اندر اک خاص کمزوری ہوندی ہے۔ 
اوس کمزوری کارن سماج اندر کئی قسم دیاں مشکلاں پیدا ہوندیاں ہن۔ 
اوہ ہے دوسریاں وچ بے مطلب اتے زیادہ دھیان دے کے تنقید کرن دی عادت۔ 
دوسرے نے بھاویں کوئی کم کنا وی ودھیا کیتا ہووے، اوس وچ نقص کڈھنا لوک پرورتی عام ہی بن گئی ہے۔ 
گھٹ پڑھے لکھے تاں کی ساڈی سوجھوان اتے پڑھی لکھی جماعت اس عادت دی بری طرح شکار ہوئی چاروں پاسے دیکھی جا سکدی ہے۔ 
اینا پڑھن لکھن توں بعد وی اوہناں دی ایہہ عادت ختم نہیں ہوندی ہے۔ 
آپنے آپ وچ بھاویں کوئی گن نہ ہووے اوہ نہیں دیکھدے ہن۔ 
مگر دوسریاں نوں بغیر فیسوں نصیحتاں دینا آپنا حق مندے ہن۔ 
دوسریاں دی زیادہ نہتط چینی کرن دی عادت کیوں پیدا ہوئی ہے۔ 
اس اپر کافی سوچ وچار کرن توں بعد ایہہ چیز ساہمنے آئی ہے، جس دے اندر کوئی گن نہ ہووے اتے نہ کجھ کرن دی عادت ہووے۔ 
ایہہ گھاٹ بےمطلب دی تنقید کرن دی عادت نوں جنم دیندی ہے۔ 
دوسریاں دا چنگا کیتا ہویا جاں کسے دا چنگا ہوندا دیکھ کے اوہ برداشت نہیں کر سکدے ہن۔ 
ایہو جہے بندہ دے من اندر ہمیشہ جوآلامکھی بنیا رہوندا ہے۔ 
اوہ اوس جوالامکھی نوں بجھاؤن لئی اتے آپنا من ہولا کرن واسطے دوسریاں دی آلوچنا کردے ہن۔ 
ایہہ نہ کجھ کرن دی عادت دے نال نال ہور عادت وی بن گئی ہے، دوسریاں نوں دوش دین دی، بھاویں اوہ کم اوس دے آپ دے کرن دے قابل ہووے۔ 
لیکن اوس دا دوش دوسریاں دے گل مڑھنا اک عادت ہی ہو گئی ہے۔ 
اس طریقے دا رویہ تقریباً ہر جگہ ملدا ہے۔ 
مقامی گلیاں اتے محلیاں وچ جو کم ساڈے آپنے آپ ہی کرن والے ہوندے ہن۔ 
اوہ کم آپ نہ کرکے سرکار جاں سرکاری اہلکاراں نوں نہ کرن لئی مجرم ٹھہرایا جاندا ہے۔ 
پنڈاں اتے شہراں وچ چبوتریاں، دروازیاں اتے ستھاں وچ لوک اکٹھے ہو کے بیٹھدے ہن۔ 
گپاں شپاں اتے ہور کئی قسم دیاں کھیڈاں کھیڈدے ہن۔ 
اس طرح کرکے آپنا پورا دن گزاردے ہن۔ 
ہور تاں کوئی سانجھا کم کیہ کرنا ہے۔ 
اوہ جتھے بیٹھدے ہن، اوس سانجھی جگہ نوں تھوڑا ادم کرکے صاف نہیں کردے ہن۔ 
اوس جگہ نوں صاف کرن دی اوہناں دی ذمیواری وی بندی ہوندی ہے۔ 
اوہ کم آپ نہ کرکے پنچائت جا سرکار نوں نہ کرن لئی بےمطلب اتے نہ بندی تنقید کردے رہوندے ہن۔ 
ساڈی اس طرح دی رُچی توں صاف ظاہر ہوندا ہے کہ ساڈے سماج اندر کوئی سانجھا لوک بھلائی کرن والا وڈا جاں چھوٹا کارج سوے اچھا نال کرن دا گن حالے پیدا نہیں ہویا ہے۔ 
آپنی بہتر جیون طاقت بناؤن لئی، کجھ کم آپنے آپ کرنے پیندے ہن۔ 
اوہناں واسطے سرکار اپر نربھر نہیں ہونا چاہیدا ہے۔ 
سرکار وی ایہو جہے مقامی کم نہیں کر سکدی ہے اتے سرکار دی ہر چھوٹا گھریلو کم کرن دی ذمیواری وی نہیں بندی ہوندی ہے۔ 
آپنے ہتھیں آپنا کارج آپ ہی سنوارنا پیندا ہے۔ 
لوک بھلائی کرن والے کماں وچ تاں ساڈے لوک کیہ یوگدان کر پاؤن گے۔ 
جدوں کہ لوکاں دے ساہمنے چھوٹیاں چھوٹیاں غلطیاں، کمیاں پیشیاں واپردیاں ہن اتے آپ اوہناں دا اثر آپ ہی بھگت رہے ہوندے ہن۔ 
اوہناں غلطیاں نوں ہوندیاں لوک آپنیاں اکھاں نال دیکھدے ہن۔ 
مگر ایہہ سبھ کجھ دیکھن توں بعد وی ٹھیک نہیں کردے۔ 
بلکہ ان ویکھیا کر دیندے ہن۔ 
یاد رکھنا چاہیدا ہے کہ ایہہ چھوٹیاں دکھائی دین والیاں غلطیاں بہت وڈیاں جان لیوا ہونیاں دا کارن بن جاندیاں ہن، جس وچ قیمتی جاناں چلیاں جاندیاں ہن۔ 
ہر جگہ سرکاری ملازم حاضر ہو کے ہر کم نہیں کر سکدا۔ 
ٹھیک ہے سرکاری ملازم وی ساڈے وچوں ہوندے ہن۔ 
اوہناں اندر وی لوکاں لئی ذمیواری دا جذبہ ساڈے ورگی ہی ہے، جس نوں اک دفعہ سرکاری نوکری مل جاوے اوس دا کوئی کجھ وی نہیں وگاڑ سکدا۔ 
بھاویں اوہ آپ کم کرے جاں نہ کرے۔ 
سرکاری ملازماں نے لوک بھلائی دے کم تاں کیہ کرنے ہوندے نیں۔ 
اوہ تاں قانون مطابق نبھاؤن والیاں ذمیواریاں نوں وی پوری طرح نہیں کردے۔ 
سڑک جاں کسے ہور آواجائی دے رستیاں وچ کوئی اٹ، پتھر آد ڈگ پوے جاں کوئی ٹوآ پے جاوے، جس کارن مارُو ہونی ہو سکدی ہے، اوس نوں کوئی چکدا نہیں ہے۔ 
اڈیک گھراں، پا۔نیاں، 
ریلوے سٹیشناں، بس اڈیاں، آشرماں، دھرم شالہ اتے وشرام گھراں وچ وی پانی دیاں ٹوٹیاں کھلیاں وگدیاں رہندیاں ہن، جس نال پانی سڑکاں اتے ہور جگہ نوں متاثر کرکے آواجائی بری طرح پربھاو ہو رہی ہوندی ہے۔ 
تھوڑا اُدم کرکے کوئی ٹوٹی جاں پائیپ لائن نوں بند نہیں کردا ہے۔ 
ایہہ سبھ کجھ برا ہوندا دیکھ کے سبھ کول دی لنگھ رہے ہوندے ہن۔ 
مینوں کی کوئی ہور کرے گا۔ 
مینوں ایتھوں کیہ ملنا ہے۔ 
ایہہ کم میرے کرن دا نہیں ہے، ایہہ چھوٹے لوکاں دا کم ہے۔ 
اگر میں ایہہ کم کروگا دیکھن والے مینوں کی کہن گے۔ 
میرا سماج وچ رتبہ گھٹ جاوے گا اتے مینوں ایتھوں کیہ ملنا ہے۔ 
چنگا ہون دیو ہور خراب رستہ تاں ہی لوکاں نوں سرت آوے گی اتے دماغ ٹھیک ہووےگا۔ 
ساڈے لوک اس دے ہی قابل ہن۔ 
اتھے ایہہ سوچن والی گل ہے بھلیا لوکا توں وی تاں لوکاں وچ شامل ہے۔ 
اگر لوک اؤکھے ہو رہے ہن، توں وی اوہناں نال اؤکھا ہو رہیا ہے۔ 
توں کوئی انوکھی دنیا وچ تاں نہیں رہ رہیا بلکہ اس سماج دا ہی حصہ ہے۔ 
کسے ملک دی خوش حالی اوس ملک دے اکلے مادی ڈھانچے نوں انت کرن نال نہیں ہوندی ہے۔ 
بلکہ لوک سوچ اتے آچرن دی زیادہ اہمیت ہوندی ہے۔ 
جس قوم، سماج، ملک دے لوک آپنی بھلائی کرن لئی جاگروک ہوندے ہن۔ 
چوکنے ہو کے وفاداری نال آپنے اصلی من نال لوک دکھاوے توں بغیر آپنے فرضاں نوں نبھاؤندے ہن، اوتھے سماج ہمیشہ بلندیاں تے ہوندا دیکھیا جا سکدا ہے۔ 
اُسارُو لوک سوچ، سماج اتے لوکاں اندر دوسریاں پرتی فرض نبھاؤنا بالکل نہ دے برابر ہے۔ 
سفر کردے سمیں، کسے گروپ وچ جاں من منوتیاں کرن سمیں ہوئے لوک اکٹھ دی حالت دیکھن والی ہی ہوندی ہے، جس طرح جانوراں دے اکٹھ وچ آپو آپنی پئی ہوندی ہے، اوہی ورتارا سلجھے ہوئے سمجھے جاندے لوکاں وچ وی ملدا ہے۔ 
سوے اچھا نال فرض نبھاؤن لئی ساڈے کسے وی پاسیوں کوئی جتن نہیں ہو رہیا ہے۔ 
خدغرضی ہر جگہ اس قدر پھیل چکی ہے، جس دا رکنا مشکل لگ رہیا ہے۔ 
ایہہ خدغرضی گھٹن دی بجائے دن بہ دن ودھدی ہی جا رہی ہے۔ 
عوامی تھاواں اپر لوک مل ورتن دے ڈھنگ نوں دیکھ کے انج محسوس ہوندا ہے جویں ایہہ ملک لوکاں دا آپنا نہ ہو کہ کسے ہور دا سماج ہووے۔ 
اوہ لوک تاں اتھے ایویں صرف تھوڑے دن کٹن ہی آئے ہوئے ہن۔ 
سماج دی پڑھی لکھی جماعت اتے آپنے آپ نوں دانشور اکھواؤن والیاں توں سماج وچ فرضاں نوں نبھاؤن دی عادت ہون دی امید زیادہ رکھی جاندی ہے۔ 
مگر ہو رہیا ہے اس دے بالکل الٹ۔ 
سبھ توں زیادہ قانون نوں ایہناں لوکاں دوارا ہی توڑ کے بے نیمیاں کیتیاں جاندیاں ہن۔ 
ساڈے سماج دے ان پڑھ جاں گھٹ پڑھے لکھے لوک قانون دی صحیح پالنا کردے دیکھے جا سکدے ہن۔ 
اوہناں اندر رب دا خوف وی دیکھن نوں ملدا ہے۔ 
ہر کم رب اتے قانون توں ڈر کے کردے عام ملدے ہن۔ 
ساڈی مادی پکھوں تکڑی پڑھی لکھی جماعت گیان اتے پیسے دے کے ہنکار وچ اینا اگے نکل چکی ہے، جس دا کوئی حساب نہیں رہیا۔ 
کمزور لوکاں دا شوشن کرنا اک سگل ہی بن گیا ہے۔ 
سرکاری اہلکاراں ولوں لوکاں اپر ایہہ رعب پایا جاندا ہے کہ لوک اوہناں دے ادھین ہن جدوں کہ اوہ لوک سیوا لئی ہی لگائے جاندے ہن۔ 
لوکاں دے پیسے نال ہی اوہناں نوں تنخواہاں دتیاں جاندیاں ہن۔ 
ایہو ہی ساڈی بری قسمت ہے کہ نہ لوکاں نوں اتے نہ ملازماں نوں آپنے اصل کرتوا دا گیان ہے۔ 
سبھ اندھیرگردی وچوں دی ہی وچر رہے ہن۔ 
پنڈاں اتے دور دراڈے علا قیاں دے لوکاں اندر وی بہت بھاری تعداد وچ گُن موجود ہوندے ہن۔ 
مگر اوہناں دے گنا نوں ابھر کے اگے آؤن دا موقع اتے وقت ہی حاصل نہیں ہوندا ہے۔ 
ایہو جہے گنا نوں ابھارن دی وی کسے لیول اپر کوشش نہیں کیتی جاندی ہے۔ 
اس طرح اوہناں لوکاں دے گن اندر کھاتے ہی نشٹ ہو ہوندے دیکھے جاندے ہن۔ 
پینڈو کھیتراں نوں پچھڑے سمجھ کے اوتھے کوئی جانا پسند نہیں کردا ہے۔ 
پنڈاں اتے دور دراڈیاں خطیاں وچوں گن لبھن لئی کجھ کم کرنا پیندا ہے۔ 
ایہہ ساڈے اچے طبقے دے لوک کرنا نہیں چاہوندے۔ 
اوہناں دے آرام وچ خلل پیندا ہے۔ 
اس کرکے ملک بہت اہم گنُاں والے بندہ اں دیاں سیواواں توں وانجھا رہوندا ہے۔ 
ہر آدمی حق ہی ماننا چاہوندا ہے۔ 
فرضاں نوں نبھاؤنا اک گھٹیا توہین والا کم منیا جاندا ہے۔ 
قانون نال کم کرنا عام روزمرا کم کار کرن وچ ٹھیک قاعدے قانون نوں اپناؤنا اتے انوشاسن نال رہنا شان دے خلاف سمجھیا جاندا ہے۔ 
قانون توڑن کے فخر کرنا اک طاقتور دا کم سمجھیا جاندا ہے۔ 
ایہو جہے لوکاں نوں ساڈے لوکاں ولوں ستکاریا وی جاندا ہے۔ 
ایہناں جھولی چکاں نوں ایہہ سمجھ نہیں آؤندی کہ اوہ اوہناں دا ہی نقصان کر رہے ہن۔ 
دوسرے پاسے جو قانون دی پالنا کردے ہن اتے آپنی زندگی کسے سسٹم مطابق چلاؤندے ہن۔ 
اوہناں لوکاں نوں درکاریا جاندا ہے کہ ایہناں نوں اس دنیا بارے کجھ وی پتہ نہیں ہے، ایہہ پچھڑے ہوئے لوک ہن۔ 
ایہہ نہ کجھ کرن دی کمزوری اتے پرورتی ساڈے اندر جو گھر کر چکی ہے۔ 
ایہہ کمزوری کوئی تھوڑا سماں پچھے پیدا نہیں ہوئی۔ 
بلکہ اس دا جنم اوس وقت توں ہو گیا سی جدوں توں آدمی نے دھرتی اپر علم حاصل کرکے زندگی دی شروعات کیتی سی۔ 
جو اگے پیڑھی در پیڑھی چلدی آ رہی ہے۔ 
اس نکمے پن دے اؤگن والی بھاونا اکلے بھارتی سماج وچ ہی نہیں ملدی ہے۔ 
بلکہ ہورناں سماجاں وچ وی دیکھن نوں ملدی ہے۔ 
مگر اوہناں راشٹراں دے لوکاں نے جلدی اس نوں محسوس کرکے، اوس اپر قابو پا لیا ہے، جس قوم دے لوکاں اندر آپنے آپ نوں پہچانن اتے آپنیاں کمزوریاں نوں سمجھن دا گن ہوندا ہے۔ 
اوس قوم دے لوکاں ساہمنے کوئی وی مشکل کدے پیدا نہیں ہوندی ہے۔ 
اسیں اس کمزوری نوں ختم تاں کیہ کرنا ہے۔ 
سانوں اس بارے حالے گیان نہیں ہوندا کہ ساڈے وچ کتھے کی کمزوری ہے اتے اوہ کمزوری کیوں ہے؟ کون اوہناں پرتی کی وچار رکھدا ہے۔ 
اوہناں دی بھلائی اصلی روپ وچ ہو رہی ہے جاں صرف لوک دکھاوے دی آڑ لے کے اوہناں دیاں اکھاں ہی پونجیاں جا رہیاں ہن۔ 
ستادھاری صرف آپنی ہی بھلائی کر رہے ہن، جس دن توں ساڈے اندر ایہہ گن پیدا ہو جاوے گا۔ 
اوس وقت اسیں سچے اتے اصلی جمہوریت دے مالک بن جاواں گے۔ 
کہن نوں تاں اج وی جمہوریت وچ اسیں رہوندے ہاں پر جمہوریت وچ رہوندے ہوئے زندگی بتیت کر رہے ہاں۔ 
ساڈی بنیادی سوچ ادھینگی اتے خوشامدی کرن والی بن جان کارن، لوک آپنی بھلائی کرن واسطے نامزد کیتے جاندے پرشاسکاں، ادھیکاریاں اتے کرمچاریاں دے غلط طور طریقیاں نوں ہمیشہ قبولدے آئے ہن۔ 
اج حالات کافی زیادہ خراب ہو چکے ہن۔ 
نہ بندہ آدر ستکار دے کے اوہناں ادھیکاریاں، ملازماں اتے لیڈراں دی سوچ نوں اینی اچی کر دیندے ہن، جس نال ادھیکاری آپنے اصل لوک بھلائی اتے لوک سیوا دے مقصد توں پرے ہٹ جاندے ہن۔ 
لوکاں نوں آپنے تحت ہونا اوسے طرح سمجھنا شروع کر دیندے ہن، جس طرح آزادی توں پہلاں انگریزی راج بھاگ والے شاسک کردے ہوندے سن۔ 
اک چنگا جمہوری ماحول حالے ساڈے سماج اندر پیدا نہیں ہویا ہے۔ 
طاقت دی حاصلتا لئی، طاقت نوں قائم رکھن واسطے اتے لوکاں دا دھیان آپنیاں کمزوریاں توں ہٹاؤن واسطے، ہر راج بھاگ چلا رہی پارٹی دی سرکار کئی قسم دیاں لہراں پیش قدمیاں اتے تحریک چلا کے دوروں خفیہ ڈھنگ نال ایہناں دی مدد کردی ہے۔ 
باہروں لوک دکھاوے لئی اوس لہر جاں تحریک دی مخالفت وی کیتا جاندا ہے۔ 
اوس نوں روکن واسطے طاقت دے استعمال دا دکھاوا وی کیتا جاندا ہے۔ 
اس طرح دی حالت نوں سمجھنا عام لوکاں دے وس دا روگ نہیں ہوندا ہے۔ 
لوک جذباتی ہو جاندے ہن۔ 
اصلی مدعے ولوں پچھے ہٹ جاندے ہن۔ 
ستادھاریاں دا مقصد پورا ہو جاندا ہے۔ 
اس طرح لوکاں نوں اصلی گیان دی گھاٹ کارن آپنے مقاصد دی حاصلتا لئی صحیح کارروائی نہ کر سکن کارن، بھرشٹاچار اتے بے اصولیاں دا دؤر شروع ہوندا ہے۔ 
سماجی لیڈراں اتے ادھیکاریاں نوں لوک سوچ دا پورن گیان ہوندا ہے اوہناں نوں ایہہ معلوم ہوندا ہے اتھے کسے نوں کجھ وی پتہ نہیں ہے۔ 
کوئی بولن والا نہیں ہے اتے لوک صرف مطلب پرست ہی ہن۔ 
اس طرح پرشاسن کرن والا پورا عملہ پھیلا بیڈر اتے نڈر ہو کے آپنی مرضی مطابق کم کردا ہے۔ 
ایہو وڈا کارن ہے کہ ساڈے ساہمنے اک توں بعد دوسرا گھٹالا واپر رہیا ہے۔ 
ایہہ گھٹالے لمے سمیں اندر آپنے آپ ہی ختم ہو جاندے ہن۔ 
قصورواراں نوں کلین چٹ جلدی ہی مل جاندی ہے۔ 
اج دے چل رہے بھرشٹاچار دے دؤر نوں صرف لوک ہی نتھ پا سکدے ہن۔ 
ہور کسے پاسیوں کوئی امید دکھائی نہیں دے رہی ہے۔ 
وڈے جاں چھوٹے پیمانے ٰتے بھرشٹاچار اتے بے نیمیاں پھیلاؤن والیاں جاں کرن والیاں راجسی لوکاں، حاکماں، لیڈراں، افسراں اتے سرکار دوارا کیتیاں ہوئیاں ماڑیاں کارگزاریاں نوں لوک بہت چھیتی بھل جاندے ہن۔ 
ہر سیاسی پارٹی ووٹاں لے کے طاقت پراپت کرن توں بعد آپنے کارج کال دے پہلے ٣ ٤ سالاں وچ آپنی من مانی کردی ہے۔ 
جو وعدے لوکاں نال کیتے ہوندے ہن اوہناں نوں ٹھنڈے بستے وچ پا دتا جاندا ہے۔ 
لوک ہاہاکار تاں مچاؤندے ہن مگر چھیتی چپ ہو جاندے ہن۔ 
چھیتی چپ ہونا ہی پیندا ہے کیونکہ لوکاں نے آپنے پریوار وی پالنے ہوندے ہن۔ 
ایہہ پریوار پالن دیاں ذمیواریاں آدمی نوں سچائی ولوں پاسہ پلٹن لئی مجبور کر دیندیاں ہن۔ 
آدمی آپنے بچیاں نوں بھکھے نہیں دیکھ سکدا ہے۔ 
ووٹاں دے نیڑے آ کے سرکاراں لوکاں نوں بھرماؤن لئی بہت قسم دے لالچ، پیکیج اتے سہولتاں دے سپیشل گپھے ونڈے جاندے ہن۔ 
اس لالچ وچ آ کے لوک پچھے کیتیاں ہوئیاں سرکار دیاں ماڑیاں کارگزاریاں نوں بھل کے دوبارہ اوسے پارٹی جاں سرکار نوں چن کے آپنے لئی اوہی حالت دوبارہ پیدا کر لیندے ہن۔ 
ایہہ اج دی ساڈے لوکاں وچ بہت وڈی کمزوری ہے۔ 
جدوں لوکاں نال اس بارے عام گل بات کیتی جاندی ہے تاں اوہناں دا جواب ہوندا ہے، کی کریئے ایہناں دا تیسرا جاں ہور بدل سانوں دکھائی نہیں دیندا ہے۔ 
آخر ووٹ تاں کسے نہ کسے نوں پاؤنی ہی ہے۔ 
اس کرکے نہ چاہوندے ہوئے وی مجبوراً لوکاں نوں ووٹاں پاؤنیاں پیندیاں ہن۔ 
ایہہ لوک سوچ ٹھیک نہیں ہے۔ 
تیسرا بدل ہمیشہ ملدا ہے۔ 
کوئی آزاد جاں ہور چھوٹی پارٹی دا امیدوار ہمیشہ ہوندا ہے۔ 
لوکاں نوں طاقت وچ رہوندے ہوئے ہر پارٹی دیاں کمزوریاں، بے نیمیاں، بھائی بھتیجابازی اتے چنگے بھلائی والے کیتے کماں دا احساس اوہناں نوں نہ چن کے کراؤنا چاہیدا ہے۔ 
جس نال اوہپارٹی اتے ہور دوسریاں پارٹیاں اگے توں لوک بھلائی والے کماں پرتی سچیت رہن اتے لوک ہتاں دے کماں ول زیادہ دھیان دین۔ 
جدوں راجسی پارٹیاں نوں لوک ایہہ احساس کروا دینگے، اوس دن توں اوہناں دے بیہتری واسطے کم شروع ہو جان گے۔ 
چوری اوس گھر وچ ہوندی ہے، جتھے مالک سست اتے طاقت رہوندا ہووے۔ 
اس طرح لوک شوشن وی لوکاں دوارا آپ کروایا جاندا ہے۔ 
لوکاں دی گھٹ اتے کمزور سوجھ بوجھ دا فائدہ شیطان موقعہ پرست آدمیاں دوارا اٹھا کے آپنے روایتی خاندانی دھندیاں نوں اگانہہ ودھایا جا رہیا ہے۔ 
لوکاں دے پچھڑیپن دا پہلاں توں ہی فائدہ اٹھایا جاندا آ رہیا ہے۔ 
حقیقت وچ بہت وڈی گنتی وچ لوک اج وی اصلیت توں حالے کافی پچھے ہن۔ 
جدوں لوکاں نوں اوہناں دی کمزوری دا احساس کرواؤن دا کوئی جتن کردا ہے۔ 
لوک منن نوں تیار نہیں ہوندے ہن۔ 
سیانیاں دے کتھن مطابق جدوں کسے دے برے دن آؤندے ہوندے ہن، اوس دی بدھی بھرشٹ ہو جاندی ہے۔ 
اوہ آپنے نفعے نقصان بارے بھل جاندا ہے۔ 
چلو من لیندے ہاں کہ بندہ اک وچاردھارا دا سوما ہوندا ہے۔ 
سمیں سمیں مطابق من اندر نویں وچار پنگردے رہوندے ہن اتے ختم ہو جاندے ہن۔ 
ایہناں وچاراں کارن ہی سماج اندر بھیدبھاو پیدا ہو کے آپسی ونڈیاں پینیاں شروع ہوندیاں ہن۔ 
نویں نویں، الگ الگ رستیاں دا نکلنا شروع ہو جاندا ہے۔ 
ایہناں الگ الگ وچاراں کارن ساڈے سماج اندر پچھانہ کھچو لوک پیدا ہوندے ہن۔ 
آپسی کھہ بازی والے وچار ایہناں لوکاں دی ہی پیدائش ہوندی ہے، جس نوں لوکاں نوں پہچاننا اتے سمجھنا چاہیدا ہے۔ 
موقع پرست طاقتاں دوارا دھرم ادھارت دھڑا اپر جاں ہور کوئی مقامی وشے نوں لے کے لوکاں نوں الگ الگ کرن دی کوشش کیتی جاندی ہے۔ 
لوکاں وچ آپسی فٹ پیدا کرکے آپنے مقصد دی پورتی کیتی جاندی ہے۔ 
لوک سمجھداری اس گل وچ ہوندی ہے، جدوں علا قے وچ کوئی اس طرح دی گھٹنا ہو جاوے، جس بارے پتہ نہ ہووے جاں کوئی افواہ پھیلائی گئی ہووے۔ 
اوس نوں اکھاں بند کرکے نہیں من لینا چاہیدا۔ 
بلکہ اوس دا وشلیشن کرکے نچوڑ کڈھنا چاہیدا ہے۔ 
جنا ضروری پریوار پالن واسطے کم ہوندا ہے۔ 
ہر آدمی واسطے آپنے آلے دوآلے دا علم رکھنا وی اونا ضروری ہوندا ہے۔ 
ٹھیک اتے پورن گیان رکھن نال آدمی دی زندگی وچوں بہت مشکلاں آپنے آپ ختم ہو جاندیاں ہن۔ 
اس لئی کہاوت ہے گیان ہی سبھ توں وڈا طاقتور ہتھیار ہوندا ہے۔ 
بھاویں سائنس نے انسانیت دیاں آپسی دوریاں ختم کر دتیاں ہن۔ 
لیکن نیڑے لیاندے ہوئے منا دی کھٹاس پہلا نالوں ودھ کے آپسی دوریاں ہور ودھا دتیاں ہن۔ 
اک ہی انسانی سماج دے گھیرے وچ روندی ہوئی ایہہ انسانی دی ذات نفسیاتی تے آپس وچ بہت قسماں دیاں وچاردھارا اتے فرقو سوچاں وچ دھس چکے ہن۔ 
جس کارن گھر، سماج، راشٹر اتے سنسار وچ ہپھڑا دپھڑی اتے بے چینی دا ماحول پیدا ہو گیا ہے۔ 
ایہہ سبھ کجھ بے امنی والا ماحول دنیاں اندر جانبجھ کے پیدا کیتا جاندا ہے۔ 
اس نوں پیدا کرن پچھے طاقتوراں دی سوڑی سوچ ہوندی ہے۔ 
اس سوڑی سوچ نوں پورا کرن اتے مادی لابھ واسطے بھولے بھالے لوکاں دے خون نوں بے دردی نال وہایا جاندا آ رہیا ہے۔ 
پہلاں طاقتور سدھا حملہ کرکے آپنے مقصد اں دی پورتی کردا سی۔ 
لیکن اج آپ نہ شامل ہو کے اوس خون خرابے وچ آپنے ہی لوکاں نوں بھڑایا جا رہیا ہے۔ 
بھائی بھائی نوں اتے رشتے دار رشتے دار دے خون دا پیاسا بنایا جا رہیا ہے۔ 
سمجھ نہیں آؤندی ایہہ سبھ کجھ جاندے ہوئے کہ فلانا شیطان ایہہ سبھ کجھ آپنے مطلب لئی کر رہیا ہے۔ 
فیر وی لوک اس توں پاسہ نہیں وٹدے۔ 
بلکہ آپنے آپ نوں بربادی ول ہور لے کے جا رہے ہن۔ 
لوک سمجھدے ہوئے وی بے سمجھ بندے دیکھ رہے ہاں۔ 
ٹھیک ہے عام آدمی دے ہتھ وچ اس نوں روکن واسطے کجھ نہیں ہوندا۔ 
مگر اوہ آپنی آواز تاں کڈھ سکدے ہن۔ 
ہر برصغیر خاص ایشیا اتے افریقہ وچ جو آپسی فٹ پیدا کرکے آپنے راجسی مقصد اں دی پورتی لئی معصوماں دی زندگی دا گھان ہو رہیا ہے۔ 
اوہ ہر روز ساڈیاں اکھاں دے ساہمنے آؤندا ہے۔ 
مگر حالات اس طرح دے غیر انسانی ہو گئے ہن۔ 
پربھاوت ملک دے معصوماں دے خون دی کھیڈی جا رہی ہولی نوں روکن واسطے باہر توں کوئی ہور آپنا منہ نہیں کھولہہ رہیا ہے۔ 
اوہناں چپ دھارن والیاں کول آپنا سیاسی مقصد ہے۔ 
ایہہ سیاسی مقصد معصوماں دی زندگی نالوں زیادہ قیمتی سمجھیا جاندا ہے۔ 
ایہہ دیکھدے ہوئے، اج انسان بارے ایہہ کہنا غلط نہیں ہووےگا۔ 
اج دا انسان، انسان نہ رہ کے حیواں بن چکا ہے۔ 
انسان کول انسانیت اوس وقت سی جدوں اوہ آدواسی سی۔ 
جدوں توں آدمی باتہذیب ہو کے آپنے آپ نوں انسان کہاؤن لگ پیا ہے۔ 
اوس وقت توں آدمی آدمی دے خون دا پیاسا بندا آ رہیا ہے۔ 
اج خودغرضی ہر گھر، سماج، راشٹر اتے دُنیا اُپر چھا چکی ہے۔ 
ہر آدمی صرف آپنے مطلب تک ہی محدود ہو چکا ہے۔ 
ٹھیک ہے خودغرض ہونا اک قدرتی ورتارا ہے جو جیو زندگی وچ دلچسپی پیدا کردی ہے۔ 
خدغرضی وی انسانی زندگی وچ کجھ حد تک ہی ہونی چاہیدی ہے۔ 
آدمی اک سماجک جیو ہون دے ناطے آپسی لین دین ادھارت جیون بسر کردا ہے۔ 
جدوں آدمی لینا ہی جاندا ہووے اتے دینا بھل جاوے، اوس وقت حالات ٹھیک نہیں رہوندے ہن۔ 
اگر اسیں کسے دی مدد نہیں کراں گے، کل نوں تہاڈی کون مدد کرے گا۔ 
ہمیشہ چنگا وقت آدمی جاں سیاسیات اپر نہیں رہوندا۔ 
مشکلاں دا آؤنا فطری ہوندا ہے۔ 
جو مشکلاں نوں بے دھیانیاں کر دیندا ہے، اوہ آپنے بنے ہوئے مکڑی جال وچ آپ ہی پھس جاندا ہے۔ 
محدود طریقے نال دوسریاں لئی کجھ کرنا آدمی دے آپنے لئی وی لابھدائک ہوندا ہے۔ 
خدغرضی دی برائی نوں دور کرن واسطے کوئی زیادہ وڈے وڈے ونڈاں دی ضرورت نہیں ہے۔ 
اس نوں لوک چاہت نال بہت اسانی نال ختم کیتا جا سکدا ہے۔ 
اس اہم کمزوری نوں دور کرن واسطے بندہ گت طور تے آپنے آپ توں شروع کرنا پویگا۔ 
کسے ول نہیں دیکھنا چاہیدا ہے۔ 
اوہ فلانا ایہہ نہیں کر رہیا ہے، میں کیوں کراں۔ 
اس طرح دی سوچ نہیں چاہیدی ہے۔ 
دوسریاں نوں متاثر کرن واسطے آپنے آپ وچ ایہہ کرکے دکھاوو کہ میں آپنا ذاتی مقصد پچھے رکھ کے دوسرے دا بھلا کر رہیا ہاں۔ 
اگر کوئی نکما ہے جاں برا ہے، میں اوس نال آپنا مقابلہ کیوں کراں جاں آپنے آپ نوں اوس دے وانگوں نکما اتے برا کیوں بناواں۔ 
اگر اوہ آپنی برائی کرن والی گندی عادت چھڈ نہیں سکدا پھر میں آپنی چنگی عادت کیوں چھڈاں۔ 
جس دن ساڈے اندر اس پرکار دی سوچ آ جاوے گی، اسیں دنیاں دے کہوندے کہاؤندے لوکاں نالوں بہت اگے لنگھ جاوانگے۔ 
ایہہ خدغرضی دی بھاونا اک بہت وڈی نامراد عادت ہے۔ 
اس عادت نے گھر، سماج اتے راشٹر دا بھاری نقصان کیتا ہے۔ 
کرسی پراپتی دی خدغرضی والی سوچ نے چنگے بھلے ہسدے وسدے سماج اتے سیاست نوں پاڑ کے لیرو لیر کر دتا ہویا دیکھیا جا سکدا ہے۔ 
بھارت پاک ونڈ اک بہت وڈی لیڈراں دی خدغرض سوچ وچوں پیدا ہوئی سی، جس دے کیتے ہوئے زخماں دی پیڑ اج تک دوناں دیشا دے لوک جھل رہے ہن۔ 
بھارت پاکستان ونڈ دوناں دیساں دے اوس وقت دے سیاسی آگوواں دی خدغرضی نیتی والی سوچ دی ہی پیدائش سی۔ 
ایہناں دوناں دیشاں دے راجسی نیتا وچوں کسے اک پاسے والے دے نیتا نوں لوکاں نال پیار اگر ہوندا، ایہہ ونڈ نہیں ہونی سی۔ 
لیکن دونوں پاسیو اک وی اس ونڈ نوں ٹالنا نہیں چاہوندا سی۔ 
جنہاں دیساں نوں خوش حال سمجھ کے ساڈے لوکاں دی اوہناں ول نوں بہت زبردست دوڑ لگی ہوئی دیکھی جا سکدی ہے۔ 
ایہہ ودیشاں نوں جان والا رجاےن دیکھ کے اس طرح لگدا ہے جویں ساڈے ملک اندر کجھ وی نہیں ہوندا اتے ودیشاں وچ سورگ ہونا سمجھیا جاندا ہے۔ 
ہن ایہہ سوچن والی گل ہے کہ اوہناں خوش حال دیشاں نے ایہہ انقلابی ترقی کیویں کیتی، جس کارن اوہ دنیا دی کھچ دا مرکز بنے ہوئے ہن۔ 
ایہہ اک بہت ودھیا دھیان نال سوچن والا وشا ہے، جس نوں دیکھ کے ساڈے اندر وی اک سماج اسارو سوچ اتے کجھ کرن دی طاقت پیدا ہووے گی۔ 
خوش حال لوکاں دے ہر ورگ وچ ایہو دیکھیا گیا ہے کہ اوہ لوک آپنے من اتے خواہش نال کجھ کر مٹن دا اصلی جذبہ رکھدے ہن۔ 
آپنی عقل دا صحیح استعمال کرنا اوہناں دی پدقائشی قابلیت ہوندی ہے۔ 
اک نڈر، خوداعتمادی، ورتی، کھوجی، منطقی رہن سہن، انھے اعتقاداں توں مکت اتے بھیڈچالدیکھا دیکھی توں پورن روپ وچ دور رہ کے اک آزاد سوچ دے مالک ہوندے ہن۔ 
فالتو دے سماجی بندھناں توں مکت، بےمطلب لوک دکھاوا نہیں ہے۔ 
اوہ آپنے من مطابق جیوندے ہن۔ 
جدوں کے اسیں دوسرے لوکاں مطابق زندگی جیوندے ہاں۔ 
ساڈی آپنی کوئی زیادہ ازادانا سوچ کسے میدان اندر نہیں ہوندی ہے۔ 
ودیشی، پچھمی دیشاں دے لوک جس طرح جو چنگا لگدا ہے، اوس نوں بغیر الوچنا دے ڈر توں اپناؤندے ہن۔ 
دوسرے لوکاں دی رائے نوں اوہ آپنی زندگی جیون وچ کوئی جگہ جاں مہانتا نہیں دیندے۔ 
مثال دے طور تے ارباں کھرباں ڈالر دے مالک نوں اگر سبھ توں چھوٹی گھٹ قیمت والی کار چلاؤنا چنگا لگدا ہے۔ 
اوہ اوس کار نوں ورتے گا۔ 
ایہہ نہیں کہ امیر ہون دے ناطے لوک دکھاوے لئی اتے آپنے وڈے ہون دا دکھاوا کرن لئی مرسیڈیز جاں بیایمڈبلیو ورگی مہنگی کار رکھے گا۔ 
پھوک پھاکی دی لوک دکھاوا اتے بےمطلب دی شوہرت پیدا کرن دی رچی اوہناں اندر نہیں ہے۔ 
پچھمی دیشاں اندر ہونہار بچیاں نوں زبردستی کسے پاسے ول نوں نہیں لایا جاندا ہے اتے نہ ہی اوہناں اپر کسے قسم دا دبائ پایا جاندا ہے۔ 
بچیاں دا من جدھر نوں رچت ہوندا ہے، ادھر نوں ہی وکست ہون دتا جاندا ہے۔ 
ایہو وڈا کارن ہے اج پورے سنسار وچ جو مہان کھوجاں ہوئیاں ہن، اوہ ساریاں پچھم ول ہی ہوئیاں ہن۔ 
بھارتی سماج وچ اک اچی ذاتی والی جاں اچے ہون دی بھاونا تحت خاندان بچے دی قابلیت اتے من دا جھکاؤ نوں نہ سمجھدے ہوئے، آپنے جاں خاندان دے رتبے نوں اچا رکھن واسطے بچے دے دماغ اپر بے فالتو دا وزن پا کے اوس نوں وڈے رتبے پراپت کرن لئی، اچی پڑھائی ڈاکٹری جاں ہور آد کرنواسطے زور پاؤندے ہن۔ 
اس دی پورتی لئی رشوت دیندے ہن۔ 
بھاویں بچے دا جھکاؤ صرف اُستاد جاں کجھ ہور ہووے۔ 
اس طرح کرن نال جو سانوں اج ملک اندر ڈاکٹراں اتے ہور مہارت رکھن والیاں جگہ اپر لگے ملازماں دی کمزور کارج شیلی کارن لوکاں نوں بہت نقصان بھگتنا پے رہیا ہے۔ 
ایہو جہیاں ہونیاں کارن بے قصور جاناں جا رہیاں عام دیکھیاں جا رہیاں ہن۔ 
قابلیت ساڈے ملک اندر ہمیشہ رلدی دکھائی دیندی ہے۔ 
لمے چِر توں اچی دھڑے دے فرق، مغلاں اتے انگریزاں دی غلامی نوں بھارتی لوک سچ نوں متاثر کیتا ہے۔ 
بھارتی لوکاں دی سوچ دبی ہوئی پرورتی والی چون دا اثر بہت وڈے لوکاں دے حصے اپر ملدا ہے۔ 
ایہہ دبی ہوئی سوچ کافی کوششاں کرن توں بعد وی اوسے پراتن غلامی والی سوچ وانگ ہی ہے۔ 
ذاتی ونڈ نے سماج دے لوکاں وچوں سوے مان، آزاد سوچ اتے آتم بھروسہ ختم کرکے دوسریاں دا سہارا لے کے جیون دی عادت بنا دتی ہوئی ہے۔ 
مادی پکھوں پچھڑے ہوئے لوک اج وی شاہوکاراں پچھے لیلڑیاں کڈھدے پھردے ہن۔ 
اوہ ایہناں شاہوکاراں، ٹھاکراں، سرداراں آد نوں ہی آپنی تقدیر دا ستارہ مندے ہن۔ 
اس اندھیرگردی وچ رہن والی لوکائی دی پرورتی نوں ختم کرن واسطے بہت گھٹ لوک اگے آؤندے ہن۔ 
ایہہ اس لئی ہے، لوکاں اندر آپنے ساتھی ناگرکاں پرتی ہمدردی نہیں ہے۔ 
ساڈی رجی پجی جماعت ایہہ سوچدی ہے اگر غریب دا ڈھڈ جلدی بھر جایا کریگا۔ 
غریب اوہناں دے پچھے پچھے پھر کوئی نہیں پھریگا۔ 
دوسری وجہ ہے لوکاں دی بھلائی لئی اتے اوہناں دے نفسیاتی سطح نوں اچا کرن واسطے جو لوک اگے آؤندے وی ہن، اوہناں نوں زوراوراں ولوں بری طرح پریشان کیتا جاندا ہے۔ 
اگر کوئی اصلی من نال لوکاں دے عام لئی اوہناں دے دکھ درد نوں آپنے وویک اتے وگیانک درشٹی ادھارت حل کردے ہن۔ 
اوہ لوک کدے وی قابلِ احترام نہیں بنائے جاندے۔ 
بلکہ اوہناں نوں کافی مشکلاں کھڑیاں کر دتیاں جاندیاں ہن۔ 
ساڈی ٨٠ فیصد لوک سوچ بھیڈچال، لکیر دے فقیر والی ہو کے چل رہی ہے۔ 
اوہناں دا آپنا کوئی وجود نہیں ہے۔ 
گورمکھی توں اُلتھا آصف رضا بھوپندر سنگھ دھالیوال کلاواں تے کلاکار فیصد کراچی والیاں کول سیوریج دی سہولتاں کوئی نہ، ہائے او ربّا کراچی ضیا دور توں تک ایم کیوایم کجھ وقفیاں توں علاوہ ہمیشہ کراچی دے تخت تے بیٹھدی رہی ہے۔ 
کراچی والیاں توں ووٹ لین پاروں ہی ایہہ صوبائی اتے مرکزی پدرتے وی وزارتاں لیندی رہی ہے۔ 
ڈکٹیٹر کولوں وی انہاں لمیاں رقمان لتیاں سن۔ 
ایم کیو ایم دے بہوں سارے لیڈر تے ککھ توں لکھ پتی وی ہوگئے نیں پر کراچی دا حال ہورچوڑا ہوچکیا ہے۔ 
اج دی خبر کراچی واٹر اینڈ سیوریج بورڈ دے حوالہ نال میڈیا وچ آئی ہے۔ 
لگدا ہے کراچی ول پچھلے ورہیاں توں کسے وی توجہ نہیں دتی۔ 
ایہہ اوہی ہے جس وچ یم کیو ایم آپدے ہزاراں بندیاں نوں وی نوکریاں لے کے دتیاں سن۔ 
جے پی پی پی اندرون سندھ وچ کجھ نہیں کرسکی یا پی ٹی آئی خیبر پختونخوا دی حالت نہیں بدلی تے ایم کیو ایم کراچی وچ کہیڑے چار چن لا ہے نیں؟ کل اس شہر وچ اک مشاورتی اجلاس ہویا۔ 
ایہہ اجلاس ورلڈ بینک اتے کے ڈبلیو ایس بی والیاں کروایا سی۔ 
ایہہ پروگرام اک نویں پرجیکٹ دا حصہ جس دا ناں ریفارمز لئی سرمایہ کاری رکھیا ہے۔ 
ویسے کراچی دے اک پرانے اربن ماہر عارف حسن دا خیال ہے پئی سانوں گند صاف کرن تے صاف پانی جہے نکے کماں لئی فارن ایڈ یا قرضہ نہیں لینا چاہیدا۔ویکھو 
ہن اوہ بولدے نیں یا نہیں۔اجلاس 
وچ دسیا گیا پئی فیصد کراچی والیاں کول سیوریج دی سہولتاں نہیں۔ 
ایہو نہیں سگوں فیصد کراچی والے صاف پانی تک رسائیاں نہیں رکھدے۔بورڈ 
دے وڈے ڈائریکٹر مصباح الدین فرید ہوراں سارا ملبہ شہر دی بے ہنگم ترقیاں تے پاکے رانجھا راضی کیتا۔ 
اوہناں ایہہ تے من لتا پئی بورڈ دی بنتر نوں بدلن دی لوڑ ہے پر ایہہ نہیں آکھ سکے پئی ایس گنگا وچ کس کس ہتھ رنگے۔ 
سیاسی مداخلتاں دی انہاں نندیا کیتی پر افسراں بارے کوئی لفظ نہ بولیا۔ 
ورلڈ بینک دی پاکستانی پردھان جعفر فریا آکھیا پئی کراچی نوں جیڈے پانی دی لوڑ اس دا نرا فیصد ملدا ہے۔ 
اگلے چار سالاں وچ لوڑ ہور ودھ جاسی۔ 
پر اوہ ایہہ نہ دس سکے پئی جیہڑا پانی کراچی نوں ملدا ہے اوہ کنج ونڈیا جاندا ہے اتے اس وچ کراچی رہن والے ماڑیاں دا کڈا حصہ ہے تے اشرافیہ کڈا پانی کجھ لیجاندی جے۔ایہہ 
وی دسیا پئی بورڈ نوں ہر سال ملین ملدا ہے تے ایہہملین ڈالر ہر سال کماندا ہے۔ 
ساڈے اخبار ملین تے بلین وچ جدوں رقماں لکھدے نیں تے عوام توں گل لکائی جاندی ہے۔ 
جے اوہ ایہہ لکھن پئی بورڈ نوں ہرسال گیارہ ارب روپیئے ملدے نیں اتے چھ ارب اوہ ٹیکساں راہیں کماندا ہے تے لوکاں نوں وی گل پلے پئے جاندی ہے۔ایس 
گیارہ ارب وچ کون کون حصہ دار ہے ایہہ اک وکھری کہانی ہے۔ 
انہاں ایہہ وی دسیا پئی ارب دا تے بورڈ دابجلی دا بل ہوندا ہے اتے ایس نیں کراچی الیکٹرک سپلائی دے ارب دینے نیں۔ 
ہور تے ہور ایس ادارے نے لوکاں کولوں وی ارب لینے نیں۔ 
ایہہ رقم لوکاں توں لینی ہے یا فیر وڈے وڈے کارخانہ داراں کولوں،ایس دا وی نکھیڑا ہونا لوڑی ہے۔ 
عالمی پدر تے ہزار کنکشن تے ملازم رکھن دا پیمانہ ہے پر بورڈ وچ ہزار کنکشناں تے ساڑھے چھ ملازم رکھے ہوئے نیں۔ 
سارے ماہراں دی نظراں لمیری سرمایہ کاری تے ہے پئی ایس نال رشوتاں تے کنسلٹینسیاں وی تے جڑیاں نیں۔ 
ذرا غور کرو پچھلی سرکار تک ریلوے دا یہو حال سی پر اج پاکستان ریلوے بہتر ہورہی ہے۔ 
اتھے تے کسی خارجی امداداں وی نہیں لتیاں۔ 
گل نوں ذرا ہور پکھ نول ویکھن دی لوڑ ہے۔ 
خبراں ٹرمپ دور وچ پاک امریکہ تعلقات غیر یقینی رہن جناح انسٹی ٹیوٹ اسلام آباد جنوبی ایشیا وچ امریکی پالیسیاں بارے اج مشہور تھنک ٹینک جناح انسٹی ٹیوٹ گل بات کیتی۔ 
انہاں آکھیا کیونجے ٹرمپ دور وچ غیر یقینیاں وادھو رہن گیاں تاں مارے دوپاسے ایس بارے الرٹ رہن دی لوڑ ہے۔ 
تھنک ٹینک دی صدر اتے پی پی پی دی پردھان سینیٹر شیری رحمن آپدی گل بات وچ پاکستانی پالیسی بناون والیاں دی نندیا کیتی۔ 
زیادہ زور رلدے ملدے مفاداں اتے مقصداں نوں بھرولن تے ہونا لوڑی دا ہے۔ 
پر اسلام آباد دی ترجیحاں ہور نیں۔ 
ایہناں ماڑیاں حالات وچ وی امریکہ لئی پاکستان دی اہمیتاں وادھو نیں کیونجے افغانستان توں نکلن لئی پاکستان وڈا کردار ادا کرسکدا ہے۔ 
چین نال ودھدی ہوئی یاریاں دا مطلب امریکہ نال طلاق نہیں پر اسلام آباد دے کجھ پالیسی ساز اینج ہی سمجھدے نیں۔ 
امریکہ تھنک ٹینک سٹیمسن سنٹر توں آئے ماہراں وی ایس اجلاس وچ رلت کیتی۔ 
انہاں آکھیا اج دیہاڑ تک ایہہ امکان موجود ہے پئی ٹرمپ بعدوں پاک امریکہ تعلقات بہوں خراب ہی نہ ہوجاون۔دوپاسیوں 
ایس گل تے غور ضروری ہے پئی اوہ کیہڑے مسئلے نیں جیہڑے پاڑ ودھا رہے نیں اتے کیہڑے نے جیہڑے پاڑ نوں گھٹ کر سکدے نیں۔ 
آون والے دناں وچ پاکستان توانائیاں دا وڈا ڈیرہ بن جاسی تاں مارے ہن امریکہ وی پاکستان نوں نرا سکیورٹی پاروں ویکھن والی پالیسی نوں بدل سی۔ 
انہاں آکھیا پئی روس، چین دے ودھدے کردار تے امریکیاں دی نظر ہے اتے امریکہ روس وچ وی تعلقات ٹرمپ دور وچ بہوں چنگے ہوسکدے نیں۔ایس 
اجلاس دی صدارتاں جناح انسٹی ٹیوٹ دے نائب صدر سفیر عزیز احمد خان اتے سٹیمسن سنٹر دے میخائل کرپپّوں کیتی۔سنٹر 
دی جنوبی ایشیا لئی ڈپٹی ڈائریکٹر ڈاکٹر سمیر للوانی وی اجلاس وچ موجود سن۔ 
خبراں یورپی یونین دا تازہ اجلاس بے وطنے ایجنڈے تے برسلز ہر ترے مہینے بعد یورپی یونین دے آگو ملدے نیں اتے ایہہ ملک ایس وار بے وطنیاں بارے غور کررہے نیں۔پچھلے 
سال لکھاں نویں بے وطنے یورپ آئے سن اتے انہاں دی وڈی گنتری شام وچ ہون والی اندرونی جنگ بعدوں ترکی تے یونان نال رلدے جزیریاں توں وڑی سی۔ 
یورپی یونین انہاں رستیاں نوں ہن بند کروادتا ہے پر جیہڑے وڑ چکے نیں انہاں نوں کڈھنا مشکل۔ 
کاش یورپ والیاں ایہو وطیرہ بعدوں وی اپنایا ہوندا جداں لکھاں افغان بے وطنے پاکستان تے ایران آوڑے سن۔ 
فیر جو کجھ ایس خطہ نال ہویا اوہ سب جاندے نیں ۔بے 
وطنیاں دے مسلہ نوں عالمی سیاستاں وچ کنج ورتیا جاندا ہے افغان بے وطنے ایس دی بہوں بھیڑی مثال جے۔کیونجے 
ترکی یورپی یونین وچ رلنا چاہندا ہے تاں مارے یونین والے ترکی دی مدد وی کر ہے نیں اتے اس تے دبا وی پارہے نیں۔ 
یورپی یونین دا کوئی اک مرنا برطانیہ نوں مارچ تک یورپ توں نکلن حوالے نال کوئی نہ کوئی فیصلہ کرنا پئے گا۔ 
جرمنی فرانس وچ نویں قوتاں سر چک رہیا نیں اتے چوناں ہون والیاں نیں جس وچ نسل پرست قوم پر ست ودھ رہے نیں۔ 
وکھیا جائے تے یونین وچ رلتی زیادہ تر ملکاں نوں اپنی اپنی پئی ہوئی ہے۔ 
شہر شہر ملک ملک نیب والے آپ بدعنوانیاں وچ سہولت کار نیں۔ 
سپریم کورٹ اسلام آباد اصل مسئلہ تے نیب دا قنون ہے پر جج سپریم کورٹ نیب والیاں تے چڑھ دوڑے۔ 
رینٹل پاور دے اک مقدمہ دی پیشی ہورہی سی جس نوں سپریم کورٹ دے جج شیخ عظمت سعید، جج عمر عطا بندیاں وی سن رہے سن۔ 
ایہہ مقدمہ راجہ بابر ذوالقرنین دی ضمانتاں پاروں چل رہیا ہے جو آزاد کشمیر دے سابق صدر راجہ ذوالقرنین دے پت نیں۔ 
عظمت سعید ہوراں سوال کیتا پئی ملزم نوں نہ پھڑن تے نیب کڈی رقم لتی ہے۔ 
ایہہ مقدمہ ملین ڈالر دی خرد بردبارے ہے جیہڑا کوئی ارب روپے بندے نیں۔ 
جج ہوراں آکھیا پئی اگلی پیشی تک ریکارڈ لے کے آؤ پئی تہاڈے کول کیہڑے ثبوت نیں تے کیس وچ تسی کیہ کیتا ہے۔ 
جے ایہہ نہ ہویا تے نیب چےئرمین نوں آپ آنا ہوسی۔مقدمے 
دی تریخ جنوری دا پہلا ہفتہ پادتی۔ 
خبراں عوامی ورکرز پارٹی دا نویں پارٹی صدر فانوس گجر لئی شہر لہوروچ اکٹھ۔سب 
رلتی ہون پاکستان وچ بائیں بازو دی سیاسی جماعت عوامی ورکرز پارٹی ولوں آپدی نویں قیادت نوں لہور وچ جی آیاں نوں آکھن لئی اک استقبالی اکٹھ کیتا جا رہیا ہے۔ 
ایس پروگرام وچ لہور توں تعلق رکھن والے تمام جمہوری تے ترقی پسند کارکن و رہنما رلت کرن گے۔ 
پروگرام وچ دوجی کانگرس دے چو نویں صدر فانوس گجر اتے جنرل سیکرٹری اختر حسین اُچیچے پروہنے ہون گے۔ 
پارٹی دے منے پر منے آگو اتے سینئر قنون دان عابد حسن منٹو وی گل بات کرن گے۔ 
عابد منٹو دا شمار کھبے دے ان چند لیڈراں وچ ہوندا ہے جہناں آپدی حیاتی وچ ہی پارٹی صدارتاں توں وکھ ہوکے کم کرن دی ریت پائی ہے۔ 
پارٹی دے نویں صدر فانوس گجر دا تعلق خیبرپختونخوا تو ہے جتھے اوہ خوانین دے خلاف جدوجہداں دا لمیرا تجربہ رکھدے نیں اتے نکے کساناں دے حمایتی وی نیں۔ 
اوہ انتخابی تے نظریاتی دونوں پکھاں نوں نبھاندے رہے گجراتوں ، کراچی گئے اختر حسین پرانی سوشلسٹ پارٹی نال ملیرے چر توں ترقی پسند سیستاں کریندے رہے نیں۔ایہہ 
پروگرام دسمبر نوں ایوان اقبال لہور وچ دوپہری دو وجے ہوسی خبراں č پاکستان پانی بارے چھیتی گل بات شروع کرن لئی تیار؟ اے پی پیبھارت تے پاکستان دے افسراں ایہہ گل کیتی ہے پئی اساں جلد گل بات شروع کر سکدے ورلڈ بینک سندھ طاس معاہدے پاروں نہ تے غیرجانبدار ماہر گھلن دی بھارتی گل منی اتے نہ ہی پاکستان دا ایہہ مطالبہ منیا کہ ورلڈ بینک مصالحتی کورٹ لئی جج گھلے۔ایس 
صورتحال وچ پاکستان تے بھارت نوں ڈیڈ لاک توڑنا لوری دا بھارتی فارن منسٹری دے بلارے ایہہ دس پائی پئی سانو آپدی عالمی ذمہ داریاں دا احساس ہے اتے اساں مستقبل وچ مذاکرات کرن لئی تیار ہاں۔اک 
پاکستانی آفیسر ناں نہ دسن تے دسیا پئی اساں جلد براہ راست گل بات شروع کراں قائداعظم یونیورسٹی دے عارف محمود خش نیں پئی ہن گل بات شروع ہو جاون گیاں۔پر 
پاکستان نوں آپدا مقدمہ تگڑا کرنا لوڑی دا پاکستان دا آپدااری گیشن بندوبست ناکارہ ہو چکیاہے اتے ایس پاروں فیصدی پانی ضایا ہو جاندا ہے۔ 
خبراں پنجاب کالجاں دے اُستاد سڑکاں اُتے ۔خادم 
اعلی کتھے نیں؟ اج دسمبر نوں پنجاب پروفیسراینڈ لیکچررز ایسویسی ایشن ولوں ایم اے او کالج توں سول سیکرڑیٹ تیک ریلی کڈی گئی جس وچ کُل پنجاب توں کالج اُستاداں رلت کیتی۔ 
ریلی وچ کئی سو اُستاداں رلت کیتی اتے کئی گھنٹے ایم اے او کالج توں سیکرٹریٹ تیک ٹریفک بند رہی۔ 
جد توں پی پی ایل اے دے نویں عہدیدار آئے نیں اوہ سرکار اُتے زور پاندے پئے نے پئی اوہناں دیاں منگاں تے مُکھ دھریا جائے۔ 
لگدا اے کالج دے اُستاداں مجبور ہو کے ایہہ پیر چُکیا اے پئی اوہناں نوں سڑکاں اُتے آنا پیا اے۔کالجاں 
دے اُستاداں دے کئی پرانے مسلے نیں جیہناں نوں کسی سرکار وی گھاہ نہیں پایا۔ 
سبھ توں وڈا مسلہ اوہناں دی ترقی دا اے۔ 
کنے ای ورھے لنگھ جاندے نیں ایہناں دی ترقی نہیں ہوندی تے اوہ بناں ترقی توں رٹیائر ہو جاندے نیں۔ 
ایس لئی اوہناں دی منگ ٹائم سکیل تے موو اور اے ۔ 
ایس دے نال ہاؤسنگ تے ہور مسلے وی نیں۔ 
جد ریلی سیکرڑیٹ اپڑی تے پپلا دے مرکزی صدر حافظ عبدالخاق ندیم، توصیف صادق، ناظم حُسنین،‫ فائزہ رعنا تے ہور آگواں تقریراں کیتیاں تے اپنیاں منگاں منن اُتے زور پایا۔ 
جد تھوڑا ویلا لنگھیا تے ڈپٹی سیکرڑی نے باہر آ کے اُستاداں ساہمنے دسیا پئی اُستاداں دیاں منگاں پوریاں کرن لئی اک کمیٹی بنا دتی اے جو چھیتی ایہناں منگاں اُتے گوہ کرے گئی۔سوال 
تے ایہہ ہے کیہہ ساڈے استاد، ڈاکٹر، ٹریفک، سکول، کالج، ایمرجنسی، ہسپتال بند کیتے بغیر جلسہ، جلوس تے ریلیاں کر سکدے نیں؟کیہہ اوہ صحت تے تعلیم دے معیاراں نوں چنگا کرن بارے وی احتجاج کرسکدے نیں؟جے اوہ ایہہ سب کر سکن تاں عام لوک وی انہاں دی لہر وچ رلت کرن گے۔ 
خبراں سندھجرگہ کُڑیاں نوں سیاستاں دی بھینٹ چڑھان لئی تیار شکار پور اک زمانہ سی جدوں شکار پور سندھ دی وڈی پہچان اتے سودگراں دا مسکن سی۔ 
پر اج اتھوں خبر آئی ہے پئی اک پنڈ مزارجو دی صدف سومرو نوں اس دی چاچے دی سیاستاں پاروں ستی کیتا جارہیا بلاول بھٹو نوں ایس بارے ایکشن لینا لوڑی دا صدف سومرو دے چاچے نوں وڈیریاں جرگہ راہیں آکھیا ہے پئی لکھ تاوان وی دیو اتے کُڑی دا رشتہ وی۔ 
خیرپوریونیورسٹی توں ایم اے انگریزی کرن والی صدف وحید سومرو ایسے صدف دا چاچا ہے جس آپدے علاقے وچ اک بس سروس شروع کیتی سی۔ 
قسمت اس دی خراب سی کہ کجھ چر بعد اس نے آپدے یاراں نال رل کے اک سکول وی بنا لیتا۔ 
دونوں کم چل پئے تے وڈیریاں نوں ایہہ گل چنگی نہ لگی۔ 
اج وحید مڈل کلاس بن گیا تے کل نوں فیصلے وی کرن لگے گا۔ 
وحید نے بلدیاتی چوناں وچ حصہ وی لتا اتے اوہ آزاد اُمیدوار سی۔ 
پر وحید نوں لگ پتہ گیا پئی اس نے بدعت کیتی ہے۔وڈیریاں 
وحید نون سزا دین دا فیصلہ کر لتا۔کجھ 
چر بعد وحید تے اس زنانی نال کالا کرن دا الزام لوادتا گیاجیہڑی اس دی سپورٹر سی۔پھیرجرگہ 
بٹھا دتا گیا جس وحید نوں سدے بغیر فیصلہ کیتا پئی وحید لکھ جرمانہ وی دے اتے خاندان دی کسی کُڑی دا رشتہ وی۔ 
پلس کول کیس آیا اتے وحید دی بے گناہی من لتی گئی۔ 
عدالت وچ کالی قرار دین والی خاتون حفضہ سومرو آپدی بے گناہی دسی۔ 
پر پلس حفضہ نوں دارالمان گھل دتا ہے۔ 
ایہہ ہے اوہ سندھ جس بارے اج بلاول بھٹو نوں زیادہ غور کرنا ہوسی۔ 
مارن والے تے مرن والے دونوں سندھی ہی نیں۔ 
بی بی سی ایہہ سٹوری چھاپی ہے اتے ایس دی لکھاری شرجیل بلوچ نیں۔ 
وحید تے اس دے خاندان نوں تحفظ دینا سندھ سرکار دا کم ہے خبراں چکوال وچ احمدیاں تے حملہ ایس دے مگر کون؟ چکوال جو کجھ چکوال شہر توں میل دور دُلمیال وچ ہویا اس تے عام مسلمان وی حیران تے ریاست وی پریشان پئی جے مقدمہ عدالتاں وچ ہے تاں فیر قنون نوں آپدے ہتھ وچ لین دا طالبانی فیصلہ کس کیتا؟ کیہہ مسئلہ نرا اک عبادت گاہ تے قبضہ دا ہے؟ یا ایس مگر کوئی ہور گل جے؟خبراں موجب پیر نوں ایہہ وقوعہ ہویا جدوں اک ہجوم احمدیاں دی عبادت گاہ ول گئے اتے اوہ ایس عبادت گاہ نوں احمدیاں کولوں واپس لینا چاہندے سن۔ 
دو بندے مرگئے، اک عبادت گاہ دے حفاظتی دی گولی نال اتے اک عبادت گاہ وچ دم گھٹن نال ،تے زخمی ہون والے وادھو۔ 
پہلے تے میڈیا وچ دو ترے خبراں چلیاں اتے ایہو لکھیا گیا پئی جنج پلس تے سکیورٹی والے اتھے نہیں سن۔ 
پر فیر جدوں پنجاب سرکار نے اس دی تردیداں کیتیاں اتے دسیا کہ جے پلس تے سکیورٹی نہ ہوندی تے بہوں خون خرابہ ہونا سی تاں میڈیا تے وی پوری رپورٹنگ ہون لگی۔ 
میڈیا وچ وی ایس مسئلہ تے کل پروگرام ہوئے اتے عبادت گاہ تے حملہ نوں کسے وی صیح نہیں آکھیا۔ 
ایہہ اک بدلی ہوئی صورتحال ہے پردو پاسیوں ہون والی رپورٹنگ تے ضیاالحقی رنگ چڑھیا سی۔ 
ریاست ، میڈیا اتے سیاستدان کسے نے وی قنون ہتھ وچ لین دے اں نہیں کیتیاں۔دُلمیال 
وچ دوپاسے ملک برادری رہندی ہے اتے دونویں ڈاڈے وی نیں۔ 
ایہہ دعویٰ کہ عبادت گاہ دی ہے ہر تھاں رپورٹ ہویا ہے۔ 
ایہہ گل پکی ہے پئی وچ احمدی نہیں سن کیونجے مرزا غلام احمد ہوراں دے حوالے نال اجہی گلاں بعدوں شروع ہویاں سن۔ 
اس توں پہلاں تے اوہ مشنریاں تے آریہ سماجیاں نال مناظریاں پاروں مشہور سن۔ 
انہاں تے الزام وی بعدوں لگنے شروع ہوئے۔تھاں 
کس دی ہے، ایس بارے کوئی اخیری فیصلہ تے عدالتاں ہی نے کرنا ہے۔ایس 
وقوعہ دی ٹائمنگ دسدی ہے پئی دال وچ کجھ کالا ہے۔ساڈے 
ایتھے احمدی مسئلہ نوں سیاستاں وچ ورتن دی ریت پرانی ،پئی دو پاسیوں ایس وچ سیاستاں وادھو۔جنھوں 
یقین نہ ہوئے اوہ ممتاز دولتانے تے خواجہ ناظم الدین دی صوبہ مرکز لڑائی وچوں نکلی دی احمدی مخالف لہربارے مڑ جھات مارے، چیتا ہو جا سی۔ 
خبراں موجب مقدمہ تے درج ہو گیا ہے اتے کجھ گرفتاریاں وی ہویاں نیں۔ 
البتہ پنڈ وچ حالات تاحال وگڑے ہوئے نیں۔پتہ 
چلاون دی گل ایڈھی ہے کہ کیہہ اے نرا مقامی مسئلہ ہے؟ یا ایس دے مگر کوئی لکی ہوئی سیاستاں نیں۔ 
کیہ ایہہ وزیراعظم دے اس حکم دا ردعمل ہے جس پاروں قائد اعظم یونیورسٹی دے فزکس ڈیپارٹمنٹ دے اک شعبہ دا ناں ڈاکٹر عبدالسلام تے رکھیا گیا ہے؟یا کوئی ہور غصّہ جے۔ 
خبراں کیہہ پاکستان بھٹو توڑیا سی؟ دسمبرتوں مارچدی کہانی ایہہدناں دی کہانی ہے کہدسمبر نوں قومی اسمبلی اتے دسمبرنوں صوبائی اسمبلیاں دی چوناں بعدوں ہن اقتدار دی منتقلی دا ٹائم سی۔جنوری 
تے فروری وچ جہیڑی سیاستاں کھیڈیاں گیاں اس نوں جانن بعدوں ہی ایہہ گل سمجھ آندی ہے پئی یحیےٰ خاندناں تیک قومی اسمبلی دے اجلاس نوں کیوں لمکاندا رہیا سی۔اجلاس 
نہ ہون دی کہانی تے سب جاندے نیں پر ایک بااختیار مارشلاء ایڈمنسٹریٹر اتے آرمی چیف ایس اجلاس نوں دناں تک کیوں لمکایا ایس بارے سب پاسے خموشی۔ 
طاقتاں دا تھم جی ایچ کیو سی اتے جنرل یحیےٰ خان اتے اس دے سجن ،جنرل وائیں، جنرل شیر علی پٹودی، ائیر مارشل نور خان،جنرل صاحبزادہ یعقوب علی خان تے جنرل عمراسد محمد تے زبیرمحمد دا پیو اقتدار دے مالک سن۔سارے 
اہم فیصلے تے ایہہ کردے سن پھیر اوہناں اجلاس کیوں نہ بلایا؟۔اوہ 
کیہڑے ٹیچے سن جس تے مجیب تے بھٹو وچ اتفاق سی اتے اوہ کیہڑے ٹیچے سن جس تے دوناں وچ اختلاف بھٹو اجلاس ملتوی کرن دا آکھیا سی یا دناں دی شرط ہٹاون دا آکھیا سی؟فیر مارچ نوں ملٹری ایکشن شروع ہو گیا تے رل مل بیٹھن دی گنجائشاں گھٹ ہوندیاں گیاں۔پر 
جدوں ملک ٹٹ گیا تے ملبہ کدی بھٹو تے پاندے نیں اتے کدی یحییٰ خان دی شراب نوشی نوں نشانہ بناندے نیں۔ 
ایہہ سب اک کھیڈ ہے۔ 
دسمبر دی چوناں بعدوں ہن اقتدار منتقل کرنا سی اتے ایہہ کم جنرل یحییٰ تے اس دے حواریاں دا سی۔ 
بھٹو ہوراں مغربی پاکستان وچ سویپ کیتا سی اتے سیٹاں چوں سیٹاں انہاں جتیاں سن۔ 
بھٹو ہوراں توں بعدوں مغربی پاکستان دی اسمبلی وچ دوجی وڈی جماعت قیوم لیگ سی جس نیں سیٹاں جتیاں سن۔ 
جماعت اسلامی، جمعیت علماء پاکستان تے جمعیت علماء اسلام نیں نشستاں جتیاں سن اتے نیب کول قومی اسمبلی دی نریاں سیٹاں سن۔ 
مجیب الرحمن نوں مشرقی پاکستان وچ اکثریتاں حاصل سن اتے سیٹاں نال اوہ قومی اسمبلی وچ سب توں وڈی جماعت دا آگو وی سی۔ایہہ 
اوہ ویلہ سی جدوں عوامی لیگ تے پی پی پی رل مل کم کرسکدے سن پر جنرل یحییٰ چاہندا سی پئی ایہہ جماعتاں پہلاں یحییٰ نوں صدر منن اتے بعد وچ اجیہا آئین بناون جس وچ صدر کول اختیارات وادھو ہون۔ 
عوامی لیگ نکات دے ایجنڈیاں تے چوناں جیتی سی جیہڑے کینفیڈریشن دے اصولاں تے بنائے گئے سن۔ 
یحییٰ خان جیہڑا ایل ایف او جاری کیتا اوس وچ شرط سی پئی جے ایہہ اسمبلی دناں وچ آئین نہیں بناسکے گی تاں پھیر ایہہ آپدے آپ ترٹ جاسی۔ 
مغربی پاکستان وچ پی پی پی بعدوں جن پارٹیاں زیادہ سیٹاں جتیاں سن اوہ وی کنفیڈریشن دی مخالف اتے فیڈریشن دی حامی سن۔البتہ 
فیڈریشن دے حامیاں وچ کجھ مرکزیت پسندیاں نوں اپنانا چاہندے سن ،کجھ کمزور مرکز دی گل کردے سن اتے کجھ مرکزتے صوبیاں دے اختیاراں وچ بیلنس دے حامی سن جنج پی پی پی۔ہن 
تسی اک گواہ دی باتاں پڑھو تاں جاکے تہانوں جنوری تے فروری دے حالت بارے چیتا ہوسی۔ایہہ 
گواہ بابائے سوشلزم شیخ رشید نیں۔شیخ 
ہوری آپدی سوانح جہد مسلسل دے صفحہ توں تیک ایہہ داستان لکھی ہے جیہڑی ریکارڈ دا حصہ ہے۔ 
ایہہ داستان سانوں دسدی ہے پئی اس زمانہ وچ پی پی پی اندر اجہے لیڈر وی سن جیہڑے نکات نوں منن دی گل وی کررہے سن اتے پھیر بھٹو،‫ مجیب ملاقاتاں دا احوال وی شیخ ہوری ریکارڈ کروایا ہے۔ 
ہن تسی پڑھو جنوری نوں بھٹو ہوری قومی اسمبلی دے پیپلز پارٹی دے کجھ ممبراں نوں لے کے ڈھاکہ گئے۔ 
میں وی اس ٹیم وچ رلتی ساں۔ 
اساں انٹر کانٹینٹل ہوٹل وچ ٹہرے۔ 
شیخ مجیب سانوں آپ ملن ہوٹل آئے۔دونوں 
بھٹو تے مجیب اک کمرے وچ چلے گئے اتے شیخ مجیب تے بھٹو ہوراں وچ لمیری میٹنگ ہوئی۔ 
ایس توں بعد دونوں دھراں نیں آپدی آپدی ٹیماں بنائیاں تانجے کسے تحریری معاہدہ تے پہنچیا جائے۔ 
ایہہ گل ایس دا ثبوت ہے پئی دونوں لیڈراں رل مل حل کڈھنا چاہندے سن۔ 
پی پی پی دی ٹیم وچ میں، جے اے رحیم، عبدالحفیظ پیرزادہ، رافیع رضا، حنیف رامے تے میاں محمود علی قصوری رلتی سن۔ 
قصوری ہوریویلے سر اپڑ نہ سکے۔اگلے 
دن اساں دھان منڈیڈھاکہ پہنچے جتھے مجیب دی ٹیم موجود سی۔ 
انہاں وچ تاج الدین، نذر السلام، مشتاق کھنڈکر، ڈاکٹر کمال حسین، کیپٹن منصور علی تے قمرالزمان رلتی سن۔ 
مجیب ہوراں ساڈا تعارف آپدی ٹیم نال کروایا اتے پھیر اوہ ٹر گئے۔ 
چھ گھنٹے دی میٹنگ وچ اساں اک اک نقطے تے گل بات کیتی۔ 
چار نکات تے اتفاق پہلے دن ہی ہوگیا۔ 
پارلیمان دی بالادستی، بالغ رائے دہی تے مقررہ وقت تے انتخابات، وکھریاں کرنسیاں جیہڑی اک دوجے نال آسانی نال وٹائیاں مشرقی پاکستان توں سرمایہ مغربی پاکستان گھلن تے پابندیاں، وکھرا وکھرا بینکنگ ریزرو،مالیاتی پالیسیاں اتے وکھری، وکھری ملیشیا تے پیرا ملٹری فورس اوہ گلاں سن جس تے ساڈا پہلے دن ہی اتفاق ہاگیا۔ 
پر خارجہ امور تے ٹیکس بارے اتفاق نہ ہوسکیا تے اگلے دن لئی اجلاس ملتوی ہوگیا۔اگلے 
دن دی میٹنگ توں پہلاں پی پی پی دے بندے چےئرمین نال مل کے بیٹھے۔ 
میری رائے ایہہ سی جے مجیب دی ٹیم کسی اک نقطے تے وی اڑی کیتی تاں سمجھوتہ نہ ہوسی۔ایس 
لئی سانوں اخیر نکاتاں نوں من لینا چاہیدا ہے پر تسی انہاں نوں سوشلزم تے راضی کرلو۔جدوں 
سوشلزم آئے گا تے دونوں ملکاں وچ غربت مکاون دا کم ہوسی تے بداعتمادیاں مک جاسن۔ 
بھٹو ہوری ایس تے راضی نہ سن اتے حنیف رامے وی میری مخالفتاں کیتیاں۔اساں 
لہور آئے تے ایتھے میاں افتخار الدین دے پتر عارف افتخار دے گھر اک ہور اجلاس ہویا۔ 
ایہہ راولپنڈی ڈویژن دے پارٹی دے اوہناں ممبراں دا اجلاس سی جیہڑے چوناں جت چکے سن۔ 
ایتھے وی میں آپدی پرانی گل مڑ کیتی بھٹو ہوری میرے توں اتفاق نہ کیتا اتے باقی سارے ممبراں وی بھٹو ہوراں دی رائے نال اتفاق کیتا۔ 
۔۔۔۔ایس 
توں بعدوں فروری نوں کراچی وچ پی پی پی دے ممبراں اسمبلی دا اجلاس ہویا۔ 
اتھے وی نکات نوں من و غن منن دے خلاف فیصلہ ہویا۔ 
اس دوران جنرل یحییٰ خان نے مارچ نوں قومی اسمبلی دا اجلاس بلاون دا فیصلہ کرلتافروری نوں بھٹو ہوراں لہور دے مینارِ پاکستان وچ جلسہ کیتا اتے اس وچ آکھیا اجلاس ملتوی کیتا جائے یا دناں دی شرط مکائی جائے۔ 
انہاں قومی اسمبلی دے ممبراں نوں انتباہ کیتا پئی جے تساں قومی اسمبلی دے اجلاس وچ رلتی ہوئے تاں تہاڈی لتاں توڑ دواں گا۔ایہہ 
سن اوہ گلاں جیہڑیاں مارچ دے اجلاس حوالے نال اک گواہ لکھیا نیں۔ 
بھٹو ہوراں جاندے سن پئی جے دناں وچ فیصلہ نہ ہویا تاں اسمبلی ہی نہیں رہے گی تے جے اوہناں کنفیڈریشن من لتی تے اوہناں خلاف پاکستان نوں کمزور کرن دا پروپیگنڈہ ہوسی۔ 
ویسے وی بھٹو ہوری سمجھدے سن اساں فیڈریشن وچ ہی رہ سکدے ہاں اتے اک دوجے دی طاقتاں بن سکدے ہاں۔ 
جنرل یحییٰ ایس کھیڈ وچ بھٹو تے مجیب تے بھٹو کولوں ایہہ ضمانتاں چاہندا سی پئی اس نوں نویں آئین وچ طاقتور صدر منو۔ 
مجیب تے بھٹو پارلیمانی بالادستی تے سمجھوتہ نہیں کرنا چاہندے سن۔ 
جے یحییٰ خان دناں دی شرط مکا دیندا تے اسمبلی اجلاس وی ہوجاندا تے فیر اسمبلیاں کسے نہ کسے سمجھوتے تے پہنچ جاندیاں پر یحییٰ خان دناں دی شرط مکاون دی تھاں اسمبلی دا اجلاس ہی ملتوی مجیب تے بھٹو پارلیمانی بالادستی تے متفق سن پر جرنیلاں تے سول بیورو کریٹاں دا اک حلقہ پارلیمانی بالادستی دے خلاف سی۔ 
اس ٹولہ نیں ملٹری ایکشن دا فیصلہ کیتا پھیر جو ہویا اوہ سب دے سامنے ہے۔ 
ذرا غور کرو، جے کنفیڈریشن دا اصول مارچ وچ من لتا جاندا تاں پھیر مغربی پاکستان وچ وی ایہو گل ہونی بھٹو نوں ایس گل دا پتہ سی اتے انہاں شیخ رشید دے جواب وچ ایہو آکھیا بھٹو ہوری جاندے سن پئی کنفیڈریشن پاروں پاکستان کدی ترقی نہیں کر سکے گا۔ 
بھٹو ہوری علامہ اقبال تے قائداعظم وانگ ملک نوں اک قابل قبول فیڈریشن بنانا چاہندے سن جس وچ عوامی حکمرانیاں ہون۔ 
دلچسپ تضاد ویکھو پئی جیہڑے پاکستان وچ کنفیڈریشن دے حامی سن اوہ انڈیا دی فیڈریشن دی دن رات تریفاں کردے سن۔ 
کجھ اجہے ترقی پسند وی سن جیہڑے قوماں دی حق خودارایت دے حمایتی سن پر ایہہ حق خوداراریت دنیا دی کس وطنی ریاست وچ موجود سی انہاں کول ایس دا کوئی جواب نہیں کراچی دی کمیونسٹ پارٹی تے بنگلہ دیش بناون دی قرار داد وچ منظور کیتے بیٹھے سی پر اس نیں کدی کشمیریاں دی آزادی دی گل نہیں کیتی سی۔اجہے 
حالات وچ فیض احمد فیض تے سبط حسن ورگیاں لیل و نہار وچ اداریہ لکھیا جس وچ ایہہ آکھیا پئی مجیب ،فوج تے بھٹو ل مل کے فیصلہ کرلین۔ 
بقول جمال نقوی، اس ویلے کمیونسٹ پارٹی نیں فیض تے سبط حسن نوں رگیدیا۔ 
جے یحییٰ سرکار چاہندی تے مارچ دے ملٹری ایکشن توں پہلاں مجیب بھٹو نوں بیٹھا کے ماملات حل کروان لئی بہوں کجھ کرسکدی سی۔ 
پر حاکم جرنیلاں نوں پارلیمانی بالادستی منظور نہیں سی۔ 
اج سالاں بعدوں سانوں لوکاں نال پوری گل بات کرنی ہو سی۔ 
ملک پاکستان وچ پہلے دن توں اجہے گروہ موجود سن جیہڑے مختلف وجوہات پاروں پارلیمانی بالادستی دے خلاف سن۔پر 
بانی پاکستان قائداعظم ایہو آکھیا پئی ملک دا آئین اسمبلی بنائے گی۔ 
انہاں دی حیاتی وچ کسے نوں قرار دادا مقاصد لیاون دی ہمتاں نہ ہویاں۔ 
پر انہاں دے بعدوں لیاقت علی خان، ظفر اللہ، چوہدری محمد علی، سردار عبدالرب نشترتے مولوی تمیز الدین خان ورگیاں پارلیمانی بالادستی اتے فیڈریشن دے خلاف کم کیتا اتے قرار داد مقاصد پاروں نواں بندوبست بناون دی نیہاں رکھیاں۔ 
آپدے مقصداں لئی انہاں اُردو زبان تے اسلام نوں ورتیا۔ڈاکٹر 
پرویز حسن اک ماہر معشیت نیں اتے اوہناں دے دہاکے وچ مشرقی پاکستان وچ کم کیتا سی۔انہاں 
دا آکنا ہے پئی جو پالیسیاں کراچی نیں دے دہاکے اپنایاں سن انہاں بنگالیاں نوں ساڈے توں بہوں دورکر چھڈیا سی۔ 
رہی سہی کسر دو مارشلاواں پوری کر دتی۔ 
جے ایوب خان مارشلاء نہ لاندا اتے رواجی طریقے نال جنوری وچ اعلان دے مطابق چوناں ہوجاندیاں تاں اسمبلیاں وچ تصفیہہ ہوجانا سی۔ 
مشرقی پاکستان نوں نال رکھن دا دوجا موقعہ جنوری وچ فیر آیا پر ایس وار فیر حکمران جرنیلاں غلطیاں کیتیاں۔ایہہ 
غلطیاں اک مائنڈسیٹ پاروں سی۔ایہہ 
مائنڈ سیٹ سانوں نو آبادیاتی حکمراناں کولوں وراثتاں وچ لبھا سی۔ 
ایس مائنڈ سیٹ وچ مرکزیت پسند سرکار ترقی لئی لوڑی دی سی۔ 
اوہ نہ صبوئی خود مختاریاں نوں منیندے سن نہ ہی پارلیمانی بالادستی نوں ضروری سمجھدے سن۔ 
ساڈی اشرافیہ تے سول ملٹری بیوروکریسیاں وچ ایہو مائنڈ سیٹ والے حاوی سن۔ 
اجبعدوں اساں آپدا قبلہ بدلن دا آہر کر رہے ہاں جیہڑا اک چنگا کم ہے۔ 
ایس وچ جنرل کیانی تے راحیل شریف وی رلتی نیں تے ساری سیاسی جماعتاں وی۔ 
پر اج وی پرانے بیانیے والے کھپ پارہے نیں۔پر 
لگدا ہے اساں توں بعدوں سبق سکھ لتا ہے پر ہلے وی سفر باقی جے۔ 
کالم تے کالمسٹ ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ آن لائن ٹی وی خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں جلیل‫ امر نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں دنیا ٹی وی ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ آن لائن ٹی وی دنیا ٹی وی دنیا ٹی وی وچار ڈیسک دنیا ٹی وی لائیو کوریج خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار جھوک سجن شاعری ربا میرا محرم توں ایں شراب تے پابندیاں اتے سپریم کورٹ روس امریکہ نال رل کے اَت گردیاں خلاف شام وچ کم کر سی روسی بَو ٹی تاڑی مار اڈا نہ باہو کجھ ہی چر پہلاں میرے اک دوست دا پیو گذر گیا۔ 
میرا دوست گجرات انڈیا توں ہے تے ہندو ہے۔ 
ایس توں پہلاں میں کدی ہندو جنازے تے نہیں گیا ساں۔ 
میں ویکھ کے حیران ہو گیا جو جناز گاہ دی بیٹھک وچ بیٹھے لوکیں ہولی ہولی تاڑیاں مار رہے سن۔ 
میں اپنے دوست نوں پچھیا جو لوکیں کیوں تاڑیاں مار رہے ہین تے کیہہ میں وی ۔۔۔ 
اگے پڑھو ماں بولی اک ان لکھی وسری کتاب وِتھ بھیڈو ہڑکیا اے لوک کمینے طوق نیں گل دا اِ تاثر میرے گیت روکدے نیں مینوں نانک، باہو ’’سانجھیوالتا‘‘ عشق نہ لگدا لیہا جدھر ویکھاں پھرن شکاری جان چُھڑاواں کیویں دوہرا ماپ دنڈ پہلی اِٹ اقبال ماہل دی ڈوگی ٹیل ڈرائیو آ ویکھ سائیاں جیون وِچ یُو ٹرن میں روز مینہہ جاوے نہیں الوداع نہیں ’’تَسّی دھرتی‘‘اِک جھات ادھ مگھر دا چند دُکھ ٹھریاں دے بُت وسیب داآگو کنجری مادھو لال حسین،لہور دی ویل ادھ دی مکھ وکھالی یمنی بحران تے پاکستان جلیانوالہ باغ قتلام لوک لہراں ول اُلار واگھ، الاول دا فجر دی دُھپ دا کرکٹ دی کِٹ جُوں پانی وچ پتاسے دی امرت ویلے پھُرنامیلکم ایکس دی یاد وچ اوہ ویلا کدے تے آوے گا ہندوستانی تصوف دا نینہ پتھر۔۔۔ 
اپنشد ’’سارا جہاں ہمارا ‘‘ گواہنڈی واٹر فِلٹر بابا فقیر دیاں کافیاں ملنگنی سارے گھر دا سُکھ اے نا لڑی پنجابی رسم الخط دا مسئلہ حسن تے آرٹ سُچّا ریشم جے ویلا ویہل دیندا تے بھونکا ویلے دی چال تونی تے توں اَدھ رِڑکا نِکّی کہانی تے وڈی لکھاری گواچی ہوئی عزت عشق لتاڑے آدمی اُڈیک دُدھ میں اتھریاں سوچاں دا وارث ہاں اکھراں والی کنگ وجائی معنیاں تے وی نچیا ہوک سٹوڈیو گھر دا جی صوفی ازم وچ صفائی دی اہمیت ’’پانی رمز بھرے‘‘۔۔۔ 
اِک جھات صاحب نُوں سنائی تونبی تختی وِیہہ دا نوٹ پچھلگ ہاسے دا مڑاسا اَخیرلا سبق ویلے دی منگ اَپنی ماں کجھ اکھان دو سوجھواناں دی موت۔۔۔ 
ناپورن جوگ نقصان فجر دی دُھپ دا دسمبر ء دی خونی شام بے شک تیز ہواواں دشمن میرے ول نیں گھل دے جاندے ڈاکٹر فقیر محمد فقیر اک تحریک۔۔۔ 
ء تے ء قومی پنجابی کانفرنس پنجابی کیوں ضروری اے۔۔۔؟ 
جُھوٹا سُفنا دل دی گل متر پیارے نوں حال مریداں دا کہنا ڈھولا نہ کوئی ٹھاہ نہ ٹچ ہوندی اے میرا کیہ قصور دلیلاں دوہڑے لڑی سیف الملوک دی رمز کاری اِک نکی جیہی چون حکومت سدھی ہووے اسیں تعاون کراں گے ٹھہریا ویلا مظلوم پنجابی تے باقی قوماں وحدت الوجود تے نانک وحدت الوجود تے نانک لیکھ لیکھا لسّی دے گڑوے بُھل گئے ربّ جے میرے اتھرو پُونجھے اندرے اندر بدلاں دی گڑ گجّ وے اڑیا پورن دُکھ درداں دی دلدل یارو شاہ حسین دے دوارے بھانا ربّ دا چھیویں جھاکی خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں جھوک سجن شاعری ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار جھوک سجن شاعری جھوک سجن شاعری فیاض باقر ول من دی جھوک اباد تھئی تے دم دم جندڑی شاد تھئی سوہنے مکھ توں گھنگھٹ پرتایا من جیوں دیدار مراد تھئی آباد ہے دل دا میخانہ ہک مست نظر دی داد تھئی کیا بھیدسناواں اندر دے کیا قصّے مسجد مندر دے بس موہن مہر دا مینہ وسیا ہک مُکھ مسکا ہک یاد تھئی کڈاں رُت میلے دی آ پہنچی کڈاں چھڑپئے سانگ وچھوڑے دے کڈاں ساون بھادوں میگھ پون کڈاں پت جھڑ واء ناشا دتھئی ہے نور اوہا ہے چشم اوہا ہے نار اوہا ہے حشم اوہا اوں نور دا چانن لشک لتھا ہک ان آکھی فریاد تھئی تاڑی مار اڈا نہ باہو ربا میرا محرم توں ایں شراب تے پابندیاں اتے سپریم کورٹ روس امریکہ نال رل کے اَت گردیاں خلاف شام وچ کم کر بَو ٹی ماں بولی اک ان لکھی وسری کتاب وِتھ بھیڈو ہڑکیا اے لوک کمینے طوق نیں گل دا خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں تاڑی مار اڈا نہ باہو ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار تاڑی مار اڈا نہ باہو تاڑی مار اڈا نہ باہو نذیر چوہدری کجھ ہی چر پہلاں میرے اک دوست دا پیو گذر گیا۔ 
میرا دوست گجرات انڈیا توں ہے تے ہندو ہے۔ 
ایس توں پہلاں میں کدی ہندو جنازے تے نہیں گیا ساں۔ 
میں ویکھ کے حیران ہو گیا جو جناز گاہ دی بیٹھک وچ بیٹھے لوکیں ہولی ہولی تاڑیاں مار رہے سن۔ 
میں اپنے دوست نوں پچھیا جو لوکیں کیوں تاڑیاں مار رہے ہین تے کیہہ میں وی ایہہ کراں؟ اوس نے ہاں وچ جواب دتا۔ 
پھیر میں پچھیا جو ایس ریت دے پچھے کیہہ ہے؟ میرے دوست نے دسیا جو اوہناں دے دھرم وچ روح نوں اگلے جہان پہنچاون لئی تاڑیاں ایس لئی ماریاں جاندیاں ہین جو پکھو پرندے لاش تے نہ آون۔ 
مینوں چانچک یاد آیا جو میں سلطان باہو دا یہہ شعرساری عمر سنیا پر کدی ایس نوں چنگی طرحاں سمجھیا یا سلاہیا نہیں۔ 
تاڑی مار اڈا نہ باہو اسیں آپے اڈن ہارے ہو جھوک سجن شاعری ربا میرا محرم توں ایں شراب تے پابندیاں اتے سپریم کورٹ روس امریکہ نال رل کے اَت گردیاں خلاف شام وچ کم کر بَو ٹی ماں بولی اک ان لکھی وسری کتاب وِتھ بھیڈو ہڑکیا اے لوک کمینے طوق نیں گل دا خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں ربا میرا محرم توں ایں ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار ربا میرا محرم توں ایں ربا میرا محرم توں ایں سیّد علی عمران ربا میرا محرم توں ایں رحم لئی ترلے کرداں آں جے نہ کرم دکھاویں اپنا ظلم جہانے مردا آں مالک میری لج دا راکھا وت دنیا دا بردا آں عجب، حجاب، کِبر،جُہلائی پَنڈ سولاں دی بھردا آں تیرے پاک نبیؐ دے صدقے عرض گزاری کردا آں بحر تیرے رحمت دے اندر ڈُب جاواں تے تردا آں جے بن پاواں تیرا ای بندہ تاں دو جہانیں سردا آں تاڑی مار اڈا نہ باہو جھوک سجن شاعری شراب تے پابندیاں اتے سپریم کورٹ روس مریکہ نال رل کے اَت گردیاں خلاف شام وچ کم کر بَو ٹی ماں بولی اک ان لکھی وسری کتاب وِتھ بھیڈو ہڑکیا اے لوک کمینے طوق نیں گل دا خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں شراب تے پابندیاں اتے سپریم کورٹ ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار شراب تے پابندیاں اتے سپریم کورٹ شراب تے پابندیاں اتے سپریم کورٹ وچار ڈیسک اسلام آباد سندھ وچ غیر مسلماں دی وڈی گنتری پاروں شراب دے لائسنس دتے جاندے نیں پر سندھ ہائی کورٹ دے کجھججاں شراب دے دکانداراں نوں نویں لائسنس دین توں سرکار نوں ڈک دتا سی۔ 
جدوں ایہہ مقدمہ سپریم کورٹ اپڑیا تے وڈی عدالت سندھ ہائی کورٹ دے آرڈر نوں روکدے ہوئےڈکو آرڈر جاری کر دتا ہے۔ 
سندھ ہائی کورٹ اکتوبر نوں ایہہ حکم نامہ جاری کیتا سی پر ججی بینچ دی آگوائی جج ثاقب نثار کر رہے نیں۔ 
اتے ایہناں سندھ ہائی کورٹنوں ایس بارے مُڑ جھات مارن دا حکم سنایا اے۔ 
سپریم کورٹ وچ پاکستان ہندو کونسل ولوں ڈاکٹر رمیش کمار ہوراں عدالت نوںآکھیا سی پئی ہندو مت وچ شراب دی مناہی ہے۔ 
جج ہوراں فیصلہ روکدے ہوئے دسی اپئی اسیں شراب دی اجازتاں نہیں دے رہے سگوں ایس مسئلے تے اساں مُڑ جھات پاون دا آکھ رہے آں۔ 
شراب دی پابندیاں نال ملکی شراب تے گھٹ سکدی اے پر سمگلراں نوں فائدے ہون گے اتے شراب دا ریٹ ودھ جا سی۔ 
ایس دا وڈا نقصان غریباں نوں ہوئے گا جیہڑے یاں تے ہور بھیڑے نشے کرن گے یا فیر ’’دیسی‘‘ تے گزارا کرن گے۔ 
انج لگدا اے پئی یاں تے ایہہ شراب ویچن والیاں دی آپسی لڑائیاں نیں یاں غیر ملکی تے ولایتی شراب ویچن والیاں دے جھیڑے نیں۔ 
اجیہاں پابندیاں سوسائٹی نوں ہور زیادہ خراب کر دیاں نیں۔ 
تاڑی مار اڈا نہ باہو جھوک سجن شاعری ربا میرا محرم توں ایں روس امریکہ نال رل کے اَت گردیاں خلاف شام وچ کم کر بَو ٹی ماں بولی اک ان لکھی وسری کتاب وِتھ بھیڈو ہڑکیا اے لوک کمینے طوق نیں گل دا خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں مر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں روس امریکہ نال رل کے اَت گردیاں خلاف شام وچ کم کر سی روسی خارجہ افسر ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار روس امریکہ نال رل کے اَت گردیاں خلاف شام وچ کم کر سی روسی خارجہ افسر روس امریکہ نال رل کے اَت گردیاں خلاف شام وچ کم کر سی روسی خارجہ افسر وچار ڈیسک ماسکو کانٹینین کوساچیو روس دی فیڈریشن کونسل دی انٹرنیشنل افیئر دی کمیٹی دے چیئرمین اتے ٹاپ دے روسی سفارتکار نیں۔ 
ماسکو ٹائمز نال گل بات کردیاں ایہناں ایہہ دس پائی پئی اساں اَت گردیاں مخالف اتحاد وچ امریکہ نال رل سکدے ہاں۔ 
امریکہ دی نویں سرکار نوں مڈھلے ٹیچیاں بارے آپدی اپروچاں نوں بدلنا ہوسی۔ 
جے ٹرمپ آپدے وعدیاں تے قائم رہیا جیہڑے ایس نے انتخانی مہماں وچ شام بارے کیتے سن اتے فیر آئی ایس آئی ایس کولوں تیل والی تھاواں واپس لتیاں جا سکدیاں نیں۔ 
اساں زمینی رستیاں توں فوجاں وی لیجا سکدے ہاں۔ 
ایہناں دا آکھنا سی ’’پئی اوبامہ سرکار اَت گردیاں مکاون توں زیادہ حکمراناں نوں بدلن وچ دلچسپیاں رکھدی سی۔ 
سانوں امریکی اتحاد وچ رلتی ہون وچ کوئی مسئلہ نہیں۔ 
پر ایہہ کم عالمی قنون دے اندر ہونا چاہیدا اے۔‘‘ 
روسی صدر پہلے وی ایہہ گل کر چکیا ہے پئی جے آئی ایس آئی ایس خلاف کارروائیاں ہون تاں فیر بشارالاسد نوں وی ہٹایا جا سکدا ہے۔ 
انج جاپدا ہے پئی آئی ایس آئی ایس توں جیہڑا کم لینا سی، طالبان وانگ، اوہ پورا ہو چکیا ہے اتے ہن نویں ایجنڈے بن رہے نیں۔ 
جے روس تے امریکی فوجاں رل مل کے شام ول گیاں تاں اتے سمندراں تے مڈل ایسٹ دے سیاستاں وچ نویں کم پین گے۔ 
ایہہ فرانس تے برطانیہ لئی کوئی چنگا ویلا نہیں۔ 
تاڑی مار اڈا نہ باہو جھوک سجن شاعری ربا میرا محرم توں ایں شراب تے پابندیاں اتے سپریم کورٹ بَو ٹی ماں بولی اک ان لکھی وسری کتاب وِتھ بھیڈو ہڑکیا اے لوک کمینے طوق نیں گل دا خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں ’’میں کیہ جیون نوں محسوس کرنا،مینوں تے انج لگدا اے میں ایہ جیون پہلاں وی کِدھرے ہنڈا چکیا آں۔کجھ 
وی اوپرا نہیں لگدا ،مینوں لگدا اے ایہ دن ایہ راتاں ایہ سبھ رُتاںاک وار میں ہنڈا چکیا آں۔ہنڈاندا 
کیوں نہ۔۔۔۔ 
میری کہڑی مرضی سی۔۔۔۔۔بس 
جیون سی۔۔۔۔۔ساہ 
سی تے میں۔۔۔۔۔ہاں 
ہاں اوہ میں ای ساں،جویں دا ہُن آں سگواں اوسے طرحاں دا۔اودوں 
مینوں میری وی سمجھ نہیں سی ہوندی وی کویں شاید اودوں سمجھاں توں بہت دُور دُور رہندا سی تے بڑا چنگا رہندا ہوندا اپنا آپ ہنڈا لیا۔ایہ 
اوس دا اک رنگ ،جو اوس نوں چڑھیا ہویا سی۔ 
چُپ تے گُڑپ۔ 
نہ رہیا ساہ نہ رہیا میں۔۔۔۔۔۔۔‘‘ 
اوہ بچپن توں ای اپنے آپ نال سوال کردا آ رہیا اے کرے وی کیوں نہ اوہدے کول سوال ہین ای بہت زیادا اوہو ای سوال جو اوہدے نال نال ای جویں وڈے ہوندے جا رہے ہن۔ 
اوہ بوٹی نوں چِتھدا اے،قیمے ورگی ہوئی بوٹی جو اوس نوں ہسپتال وچ کوئی خیراتی ادارے ولوں لبھی بریانی دی اک پلیٹ وچوں ملدی اے،اوس دا دل کنے چر توں بوٹی کھان نوں کر رہیا سی پر کون لے کے آوندا؟اوہ اپنے آپ نال سوال کر کے جواب آون توں پہلاں ای بوٹی چِتھن دا جتن کردا اے۔بوٹی 
اوس دے سنگھوں ہیٹھاں نہیں نکل رہی اے،کدے کدار بوٹی توں نکلن والا رسیلا مادا اوس دے سنگھ وچ ڈِگدا اے تاں اوس نوں کنے چِر توں بھُلے ہوئے سواد نوں چیتے کرن وچ بہتا چر نہیں لگدا ۔’’ 
ایہ وڈا گوشت اے‘‘ اوہ خُد نوں دسدا اے۔چائول 
دی اک بُرکی پلاسٹک دے بنے ڈسپوازبل چمچ راہیں بُلھاں نال مونہ وچ رکھدا اے۔۔۔۔ 
اک نرس کول آ کے کھلوندی اے’’بہتیاں مرچاں تاں نہیں نیں۔۔۔۔‘‘اوہ 
بہت اُچی اواز وچ بولدی اے ،اک رات، ادھی کُو رات ویلے اوہ اپنے کِسے پینڈو یار نال گلاں کردی ہوئی اُچی اُچی بول رہی سی۔’’ہَلا۔۔۔ہَلا۔۔۔۔نی۔۔۔مینوں 
سبھ پتا اے چاچی نوں تاں میرے تے الزام لاون دے بہانے چاہیدے نیں میں تاں پرویز نال بس شہر تک گئی ساں اوہدی گھر والی نوں بچا ہوون والا اے اوہدی طبعیت خراب سی اوہنوں نال لے کے گئی ساں نی۔۔۔۔‘‘ایہ 
سبھ گلاں اوس نے اکو ساہے کہیاں سن،تے جِنا کُو اُچا اوہ بول سکی اوس نے بول دتا ہویا۔لیبارٹری 
توں نکل کے شکیل نے وی اوس نوں ویکھیا پر فیر دوجے لمحے اوہ لیبارٹری دا بوہا مکمل طور تے بند کر دِتا جویں کوئی اوس واسطے اچرج گل نہ ہووے۔ 
لیبارٹری دا بوہا ہولی جہی بند ہویا تے اندر دی دُنیا باہر دی دُنیا واسطے گواچ گئی۔اوس 
دا ہلا۔۔ہلا 
بولنا ایہ دس رہیا سی کہ اوہ کسے دُور دراز دے پِنڈ توں آئی اے تے اپنے ورگے ای کسے نال گل کر رہی ہونی۔نرس 
دیاں گلاں توں اوس نے ایہ اندازا لایا کہ ایسدا کوئی پرویز ناں دے ویاہے ورھے بندے نال کوئی چکر اے جس نوں اوس نے ’’رج رج کے‘‘ کیش وی کروایا اے تے حالے تک وی کیش کروا رہی اے اوس نوں فرنٹ سیٹ تے بیٹھ کے گھُمن دا جو شوق اے اوہ اوسدا مہینے وچ اک دو وار تاں پورا ہو ای جاندا اے،اوس نوں اوس توں علاوا ہور کجھ چاہیدا وی نہیں اے پِنڈ والے اوس نوں ’’پیزا گرل‘‘ آکھن تے اوس نوںکیہ اوہنے کِنی کُو واری کس کس نال پیزا کھادا کسے نوں کیہ لگے۔کدے 
کدے اوہ بہت بولڈ ہو جاندی پر اگلے ای لمحے فیر اپنے کچے گھر دی کندھ نال سر لا کے بوہے دی سردل نوں ویکھدی اے تے دُور تک ویکھدی ای رہندی اے۔۔۔۔۔۔۔کِن 
مِن ورھن نال ہلا ۔۔۔۔ہلا 
کردی نرس نوں اپنی گل وچے ای چھڈنی پئی تاں اوہ وڈے سارے کنکریٹ نال بنے کائونٹر دے پِچھے کھلو اپنی اک مہینے دی تنخاہ نالوں ودھ مہنگے موبایل سیٹ نوں پھرولن لگ جاندی اے۔۔۔۔۔اوس 
نوں ساہمنا مریض دکھائی دیندا اے شانت سُتا پیا،اوس دے نال اک ہور اوہدی عمر دا مریض راتی کراہنا شروع کردا اے پر اوہ چِراں توں اج کراہنا بند کری سُتا اے خورے اج دی رات اوہ ٹھیک ہونا کجھ۔اوس 
دے اندر کسے ہور واسطے اُمید جاگدی اے۔۔۔۔۔پر 
ایہ کیہ جس دیہاڑے اوس نوں ایس وارڈ وچ لیاندا گیا تاں اوسے ای رات اک جوان جہان مُنڈا موت نوں گلے لاون لئی نہ رو رہیا ، نہ تڑپ رہیا ، بس اوہ چُپ چاپ اے اتانہ اسمان ول ویکھنا چاہندا سی پر اوہ آف وائٹ رنگ دی چھت نوں گھُورن لگ جاندا اے۔بس 
اوہ گھوری ای جاندا اے تے اوس نوں کجھ سمجھ نہیں آندی اے کہ اوہ ہُن کیہ کرے پر اوہ کر وی کیہ سکدا اے اوس نوں پچھلی راتی ڈاکٹر نے آکھیا کہ گھر ٹُر جا تے جا کے اپنے بچے ہوئے دن کھا پی کے لنگھا لے اوس ویلے اوہ آکھن لگا کہ کاش اوہ پیزا کھاون دے قابل ہو جاندا تے اوہ جا کے اوہ ڈیل لیندا جس نوں اوہ کئی چراں توں کھا رہیا اے تے اوہدا دل وی ایہ کھاون تے کھوان نوں کردا رہندا اے پہلی وار اوس نے متراں نال ایس اندر آون دا پروگرام بنایا تے سبھ نے اکو جہے پیسے ملا کے ایتھے دے خرچ نوں ونڈیا تاں فیر رج رج کے سواد لے لے کے اوہناں نے کھادا،اوس ویلے اوہ فلیٹاں وچ رہندے ہوندے سن۔جہناں 
وچوں اک پرایویٹ کالج وچ پڑھاندا،اک سی ایس ایس دی تیاری کر رہیا تے اک ودھدی عمر دا وکیل تے اک اوہ سی جو انج تاں اک نکے جہے پنڈ توں پڑھن آیا ہویا سی پر واروار انگریزی وچوں فیل ہوون کر کے اوس نے پڑھائی چھڈ دتی۔اوس 
نے اک ریڈیو تے نوکری کرنا شروع کر دتی بولن دا اوس نوں شوق سی تے اوہ چنگا بول وی سکدا سی۔اوہدے 
بارے ایہ ساریاں گلاں دا پتا اودوں لگیا جد اوس نوں لبھدی لبھاندی اک بَوڑی مائی آئی،اوہ وچاری نوں جد پتا چلیا تاں اوہ جویں دی سی اوویں ای اُٹھ کے شہر و ل نوں نس پئی ہووے گی۔کنے 
ای چراں توں گھسی اڈی والی نائیلون دی اوہ جُتی جس نوں انگوٹھے وچ اوس نے پھسایا ہویا ہووے۔ 
پر جدوں ایہ بَوڑی مائی سی اوس ویلے تیکر اوس دی لاش نوں پنڈ ول گھلے ہوئے نوں وی دو گھنٹے ہو چُکے سن۔اوس 
دی موت دی تکلیف نوں جویں ہر کوئی محسوس کر رہیا سی۔ڈاکٹر 
وی اپنے ہاسٹل توں آ سکدا سی پر اوس نوں شاید سبھ کجھ ہوون یا نہ ہوون نال کجھ فرق نہیں پیندا سی۔اوہ 
بیڈ اپر تڑپیا سی نرس انجکشن دیون لئی اُٹھی،اوہ لیٹئیاں لیون لگا اوس دے وکیل دوست نے اوس نوں پھڑیا۔۔۔اوس 
ہچکی لئی اجہی ہچکی جہدے وچ انتاں دی پیڑ ہووے اگلا لمحا اوہ ،اوہ نہیں سی اک لاش بن گیا۔لیور 
ٹرانسپلانت آخری حل سی پر اوہدے وچ وی بچن دی دس فیصد چانس سن۔ 
ایہ دس فیصد دا اوہ رسک لے لیندے جے ایہ ٹرانسپلانٹ کروان واسطے اوہناں کول پیسے وی ہوندے دس فیصد وی تاں کئیاں واسطے سو فیصد ای ہوندا اے۔ 
اوہ سبھ کجھ ویکھدا رہندا،پر اوہ کر وی کیہ سکدا اے اوس نے بس ویکھنا ای تاں سی۔کسے 
بھلے ویلے جدوں حالے ونڈ دے رولے نہیں سن پئے،سکھ شانتی سی،تاں بے وساہی نے حالے اپنے ساہ نہیں سن لینے شروع کیتے تے نہ ای انسان اک دوجے توں دور ہوئے سن ایس لئی اک دوجے دے دکھ ونڈاون لئی اک دوجے توں ودھ کے کم کرن والے لوک موجود سن تاں اوسے ای بھلے ویلے وچ اک سوانی نے ایس ہسپتال دی نیہ رکھی۔پہلاں 
پہلاں ایس وچ صرف ٹی بی دے مریضاں دا علاج مفت کیتا جاندا رہیا فیر ہور علاج معالجے واسطے وی ڈاکٹر رکھے جاون لگے۔ایس 
ویلے حالات کجھ خراب تے ہین پر نہ ہوون توں بہت حد تک بہتر ہوونا ای بہت ا ے ہور نہیں تاں ماڑیاں نوں مرن دا پج ای لبھ گیا اے۔ 
تے ماڑیاں دا کہڑا ہر پج پورا ای ہو جاندا اے کجھ ٹھیک وی ہو کے جاون لگ جاندے نیں۔ 
ٓاوہ وی تاں اپنے پھیپھڑیاں دی وجھا توں پریشان سی تے اوہناں دے علاج واسطے ای ایتھے آیا سی اوس دا جس دن چیک اپ ہو رہیا سی تاں اوس نے ویکھیا کہ کویں ایس سسٹم دے وچ مریضاں نوں ٹریٹ کیتا جاندا اے،جنوراں وانگ ،خیراتی ہسپتال وچ زندگی آ کے بہت ہولی ہو جاندی ا ے ا ینی ہولی کہ کھنبھ وانگ اک پھوک نال اڈن لگ جاندی اے۔’’ 
‘‘اوس نے اپنے آپ نوں آکھیا تے اوس نوں لگیا کہ اوہ پہلاں کدی وی اپنے آپ نوں نہیں سی ملیا،اج اوہ اپنے ول نوں آون لگ گیا اے۔ 
ایتھے آ کے او س نوں زندگی نال پیار کرنا آیا اے تے ہن اوہنوں انج لگدا اے کہ جویں کوئی سزائے موت دے قیدی نوں پیار کرن لگ بیٹھے تے اوس قیدی نے اگلے کسے دن مر جانا ہووے۔اوہنوں 
زندگی نال انج دا پیار تاں کدے وی نہیں سی ہویا۔موت 
توں اوس نوں کئی وار اودوں ڈر لگیا جدوں اوہ حالے دسویں وچ ای پڑھدا ہوندا ،شام نوں اکثر ویلے اوس نوں اپنے دادے دی دیکھ بھال واسطے حکم مِل جاندا۔اوس 
دے دادے نوں بیڈ سول ہو گئے سن اوس نوں اوہ صاف کرنے پیندے ،کجھ دناں بعد دادے نے منجی اپر ای پیا رہنا واش روم وچ جاون دی وی ہوش مُک گئی تاں ایہ زمے واری وی اوس دے موڈھیاں اپر آ ڈگی۔اوہ 
اوہناں نوں دھوندا صاف کردا تے اپنے رب کولوں آخری ویلے چنگا ہوون دی دعا کردا رہندا۔ 
اوس دے ساہمنے اک دیوار نال بیڈ پیا سی جس اُپر وکھ وکھ مریض اوس دے ساہمنے آندے تے جاندے رہے۔اک 
وار تاں اوس نوں دکھ نال نیندر نہیں سی آ رہی کہ اوہ اُٹھیا تے باہر نوں ٹر پیا اکو اک اٹینڈنٹ اوس ویلے وارڈ وچ موجود سی جو ٹُٹی ہوئی دو ویل چیئرز نوں جوڑ کے خراٹے لے رہیا سی اوس دن پوری وارڈ بھری ہوئی سی ہر بیڈ تے کوئی نہ کوئی موجود کوئی سُتا پیا تے کوئی وارڈ دے اندر دے ماحول دا جایزا لے رہیا ہووے۔اوہ 
ہولی جہی اُٹھ کے باہر نکل آیا،باہر رات دا سماں اوس نے دو دناں بعد ویکھیا،ایمرجنسی دے باہر رش سی کسے نوں ہُنے ہُنے چیک اپ واسطے اندر لیجایا جا رہیا ،اوہ وی اندر نوں ٹر پیا ،اوہنوں انج لگن لگا جیوں اوہنوں کجھ وی نہیں ہویا ۔اندر 
کوئی وی ڈاکٹر موجود نہیں سی۔اوس 
نوں یاد آندا اے کہ کویں اوہ تے اوہدے متر گلاں کردے تے لڑدے ہوندے سن کہ ترقی پسند سوچ نے معاشرے نوں بہت بدل دتا اے۔کجھ 
مذہب نال تبدیلی دی مشعال بال دیندے۔ایدھر 
دی اودھر دی ہوندی رہندی انارکلی دے کھوکھے والے دی چاہ اوس دن بہتی وِک جاندی۔۔۔۔۔اندر 
ایمرجنسی وچ اک لاش پئی ہوئی سی اوس نوں اوہدے وارث باہر نوں لیا رہے سن شکلوں دوویں بھرا لگدے سن۔لاش 
دا چہرا ڈھکیا ہویا ،اُبھریا ہویا ڈھڈ دے حدوں ودھ بھاری جسم ، جس نوں چُکن لئی واہوا زور لگ رہیا سی۔لاش 
اوہناں لیا کے باہر رکھ دِتی ،ایہ ہسپتال دا کوریڈور وچ پئی سی اوہ دوویں اوس لاش کول سن،ایوں لگدا سی اوہ ایس موت واسطے بہت پہلاں توں ای انتظار کر رہے سن،اوہناں دا ایہ انتظار پورا ہو گیا۔اک 
ایمبو لینس لین واسطے نکل گیا حالے اوس نوں گئیاں کوئی پنج کُو منٹ ای ہوئے ہونے کہ انتظامیا نے رولا پا کے لاش نوں اوتھوں چکوا دتا۔اوہنے 
کجھ ہور لوکاں نوں ترلا کر کے لاش باہر ول نوں جاندے راہ ول نوں رکھ دِتی تاں جو ایمبولینس والا آئیگا تے اوہ ایتھوں ای چُک کے ایس لاش نوں لے جاون گے۔اوس 
رات انتاں دی ٹھنڈ رہی جو آندے اگلے لمحے ودھدی جا ون لگی۔اوہ 
کجھ دیر تاں ایمرجنسی وچ چکر لائوندا رہیا اوس نوں اوہ کمرا بند ملیا جہدے وچ اوس نوں وڈا انجکشن لگا کے پھیپھڑیاں وچوں پانی کڈھاندیاں ہوئیاں پِیڑ موت ورگی جاپن لگی ۔فیر 
ایس توں اگانہ اک کمرا سی جہدے وچ اوہ اک وار اپنی نانی نوں لے کے آیا سی ایتھے انڈوسکوپی ہوندی اے پورے ہفتے وچ صرف اک دن تے اک لمی ساری لائن لگی ہوئی ،مریض بے حال جہے اوہنوں دیکھ رہے سن،اوس ویلے زندگی اوہدے انگ انگ وچ اپنا رنگ وکھا ندی رہی۔اوس 
نے انڈوسکوپی دے عمل نوں تکیا تاں اوس نوں اوہ احساس پِیڑ دا نہیں سی ہو سکیا جو اج اوہنوں ہوندا اے۔ 
’’اوہنوں موت دے عمل توں گزرن واسطے تیار ہوون لئی جینا تے پینا اے‘‘اوہ اپنے آپ نوں دس کے مُڑ آندا اے۔ 
لاش باہر گیٹ ول نوں جاندے راہ ول،پئی ہوئی اے۔ 
اوس نے سردی کارن اپنے ہتھ کچھاں وچ واڑے ہوئے سن۔ 
دُھند ودھدی جا رہی اے۔ 
ایمرجنسی وچ رش مُک چکیا سی۔ 
’’آپ کو کتنی بار کہا ہے یہ کھڑکی نہ کھولا کریں‘‘سانولی جہی نرس نے آ کے حکم سنایا سی اوہنوں لگا شاید کسے مریض نے ایہ کھڑکی کھول دتی اے۔ 
جیوں،اوس نے ایمرجنسی ول نوں کھُلدی کھڑکی بند کیتی تے اوس نوں احساس ہویا کہ اوہ تاںاپنے بیڈ توں ہلیا وی نہیں۔۔۔۔دُور 
ایمرجنسی والے پاسے تاں لائٹ وی نہیں جگ رہی اے۔کھُلی 
کھڑکی توں اوہ آپ ای باہر نوں ویکھن لگ گیا سی اوہ شاید کوئی بند کرن لگیا ٹھیک طرحاں بند نہیں سی کر سکیا،کیوں کہ شاموں شام ای ایس نوں بند کر دتا جاندا اے،اکثر ویلے تاں مریضاں دے نال آئے لوک آپ ای ایس نوں بند کر دیندے ہن تاں جو کسی نک چڑھی نرس نوں کجھ نہ کہنا پوے۔کیوں 
کہ جے اوس نک چڑھی نے بولنا شروع کر دتا تے فیر ادھی رات تیکر اوہ بولدی ای رہندی اے،جس نال پوری وارڈ ڈسٹرب ہو ہو جاندی اے۔اک 
اجہے ای ڈسٹرب ہوئی رات نوں ایمرجنسی توں شفٹ ہوئی مریضا نوں ساہمنے والی وارڈ وچ شفٹ کیتا جا رہیا سی تاں اوس نے ویکھیا ویل چئیر اپر اوس دی دھون اُلری ہوئی سی اوھ جیوں ادھ موئی جہی ہووے۔۔۔۔۔ایہ 
اک وڈی وارڈ سی جس نوں دو حصیاں وچ ونڈ دتا گیا ،اک پاسے زنانا تے دوجے پاسے مردانا حصا بنا دتا گیا ایس پاسے تے اوس پاسے نوں دو حصیاں وچ ونڈ دتا گیا اے،وچکار اک وڈا سارا شیشے دا بوہا اے،جو سارا دن تے کھُلا رہندا اے پر راتی زنانا حصا والا بوہا بند کرن دا فرض اوہناں دی اک نرس کردی اے۔اوس 
دن اوہنوں ویل چئیر تے پئی ادھ موئی جو زنانی دِسی سی اوہ کوئی ہور نہیں ، سگوں اوس دی مامے دی دھی شمائلہ اے، جس نوں اوس نے بھر جوانی وچ ویکھیا ہویا سی اوہ اوس نال ویاہ وی کرنا چاہندا پر اوس نوں اوس بینک دے کیشئر نال پیار ہو گیا جتھے اوہ کم کردی سی۔ 
ساری رات اوس دے ساہمنے اوہ ساریاں گلاں دا آئونا اک فطری عمل سی پر اوہ بعدوں ایس دے باوجود وی گھُو ک سُتا رہیا۔ 
اوس دا کوئی نہیں سی نہ دھی نہ پُتر،فیر کون اوس دی دیکھ بھال کردا اوہ تاں سویر نوں کجھ کھان پین واسطے سی کسے دا ترلا کردا تے کینٹین توں منگوا لیندا۔کینٹین 
والیاں دا اپنا نکاچھوٹو وی کدی کدار چاہ بسکٹ دا آرڈر لین آ جاندا ۔اوس 
نوں ہن تاں کافی دن ہو گئے سن ،ڈاکٹر ای دو دناں بعد آندے رپورٹاں ویکھدے تے اگے کیہ کرنا اے اپنے اسسنٹ نوں دس کے اگانہ چلے جاندے سن۔اوہناں 
دے اسسنٹ وی اپنی مرضی نال ای اودھر آندے ۔ 
اوہنوں حالے تک خون تھُکن توں چھُٹکارا نہیں سی ملیا،اوہنوں ایہ سبھ نڈھال کر کے رکھ دیندا سی،اوہ گھر وی کیہ کردا جا کے نہ کوئی پچھن والا نہ دسن والا۔اک 
دن اوہ اپنے چچیرے بھرا دے گھر چلا گیا، اوس بھرا نے اوس نوں اپنے گھر دا اُپرلا کوٹھا دے چھڈیا۔اوتھے 
وی اوہ انج ای پیا رہندا چھت نوں گھُوردا یاں فیر اپنے بیتے کل نوں سوچدا سوچدا بے ہوشی جہی حالت وچ پیا رہندا،گھر دا ملازم آ کے دُپہراں نوں اک سُکی روٹی تے اوہدے واسطے مخصوص کیتے کپ وچ کاواں دے اتھروواں ورگی چاہ رکھ جاندا۔ 
فیر اک دن اوس نے عید دا دن گزاریا،ایوں جیوں کوئی سوگ وچ بیٹھا ہووے۔فیر 
اوس دن اوہنے سوگ نوں اپنے آپ ای مُکا دتا جو اوہ کئی ورھیاں توں مکانا چاہندا رہیا۔ 
اوس دن اوس نوں اوہ یاد آ گئی۔ 
اوہنے مینوں نیاگرا فال دے کول کھلو کے، مکھڑے تے مسکراہٹ لیا ، سیلفی بنا، مینوں گھلی۔ 
اوہنے اینے ورھیاں بعد انج کیوں کیتا،میں سوچیا ،فیر آپے ای ایس خیال نوں جھٹک دِتا۔جدوں 
دا انٹرنیٹ پیکج لیا اے ،متراں نال نیڑتا ودھدی جا رہی اے۔خاص 
طور تے اوہ مِتر جو کافی عرصے پہلاں ویلے نال ای میرے توں بہت اگے جا چکے سن،ایوں لگا جیوں اوہ کسے شارٹ مووی وانگ آئے سن تے مینوں متاثر کر گئے۔اوہناں 
توں بعد میں جیوں بہت کھلر گیا،کھلردا وی کیوں نہ جوانی دے پہلے پہلے دن سن۔اوہ 
دن جو ہر دن بہار دی گل کردے سن۔بہت 
چراں بعد پتا چلیاکہ خزاں اپنے ویلے تے موجود ہوندی سی بس اکھاں ویکھن والیاں نہیں سن،میریاں۔ 
اوہ۔۔۔ 
نیاگرا فال تے اوس دی سیلفی تِنوں اکٹھیاں ہو آئیاں سن ،اج فیر،اینے ورھیاں بعد۔۔۔۔۔۔۔۔۔۔۔۔۔۔ 
اوہ اگلے ای لمحے ہسپتال دے بیڈ اُپر پیا سی تے ساہمنے اوس دی سبھ توں وڈی حسرت سبھ توں وڈی سدھر،جو کدے پوری نہیں سی ہوون والی لگدی سی،اوہ سسک رہی سی جیوں،اوہدے نال جیونا انج دا نہ ہوندا جیوں دا اج اے یاں فیر اوہ کویں دا گزار چکیا اے۔جے 
شمائلہ نال ہوندی تاں جیون انج نہ ہوندا،اوہ میرا خیال رکھدی،میرے کول جیون دا اک بہت وڈا سہارا ہوندا۔پر 
کدے کسے نوں سارا جیون اپنی مرضی دا ملیا وی ہے،کدی کوئی گھاٹ تے کدی کوئی ایس حقیقت دی سمجھ کافی چراں بعد ملدی اے۔اوہ 
اپنے آپ نال جیوں ٹری جاندا اے تے جیون نوں وی جیوں نال نال لئی جا رہیا اے۔اوس 
نوں ایتھے تک اپڑن واسطے بہتا چر تے نہیں لگیا ،ہاں بس اک دیہاڑے جد اوہ اپنی سبھ توں قیمتی حقیقت نوں سمجھنا چاہ رہیا سی تاں اوہ اپنے اندروں ای دو حصیاں وچ ونڈیا گیا سی ایہ اوس دی ونڈ سی جو اندروں ای ہونا شروع ہو گئی ،اوہ ایہناں دو حصیاں وچ ایسا وکھرا وکھرا جیون بتیت کرن جوگا ہوجاوے گا یاں نہیں ایہ اوس نوں خد وی نہیں سی پتا لگ رہیا۔ 
جیون اپنے پندھ نوں پُورن لئی اگانہ ای اگانہ سی۔ 
رُتاں اپنی اپنی راہ تے سن۔ 
پر اوہدے دو حصے ہو چکے سن۔ 
ایہ دو حصے اوس دی زندگی وچ شمائلہ نے ای کیتے سن،اوہ چنگا بھلا جی رہیا سی،اپنی مرضی توں بغیر ،کندھاں اولھے،بے رنگی نال،اوس نوں انج لگدا کہ اداسی اوہدے جِڈی ہو گئی اے۔۔۔۔۔ 
اک وڈی ساری وارڈ نوں دوحصّیاں وچ ونڈ دتا گیا تاں وچکار لگا شیشا ،اک دوجے دی وارڈ وچ موجود مریضاں نوں ویکھن تے جھات مارن لئی وی سن۔اک 
وارڈ دے مریض دوجے وارڈ دے مریضاں نوں ویکھدے رہندے کوئی چیکدا ،کوئی روندا ، کوئی بولدا صرف بُلھ ہلاندا دکھائی دیندا پر اک دوجے نوں اوس دیاں اواز اں نہیں سی آندی ہوندی۔۔۔۔۔ 
مریض وی کیہ سن،مرضاں نوں ہنڈا ہنڈا کے موت دی وادی وچ جھُوجھدے ہوئے اگانہ دے ساہواں نوں بے یقینی نال لئی جا رہے سن۔ہسپتال 
وچ اوس نے موت بارے،زندگی بارے جو بے یقینی ویکھی اوہ اوس نوں پوری حیاتی نظر نہیں آئی۔اوس 
نے بہت ساریاں لاشاں ویکھیاں گھر والے لاشاں چُک چُک لے کے جا رہے سن،گھر والے کدے کدے تاں اک دم خموش ہو جاندے،اک دم چیک چہاڑا پے جاندا،لاش نال جیندے جی چنبڑ جاندے ۔۔۔۔۔اگانہ 
اوس کولوں ویکھیا نہ شمائلہ نوں اوہ کویں ویکھدا ہڈیاں دی مُٹھ بنیاں ایہ اوس نوں جیندا ویکھ چکیا سی اوس کولوں اوس نوں زندگی ملدی ، جیون گزارن دا اُدم ملدا رہندا۔اوس 
نوں اوتھے جا کے لگیا کہ موت نوں اینا سوچنا وی موت دے نیڑے لے جاندا اے اوہنے تاں کدے زندگی نوں اینا سوچیا وی نہیں سی اوہ سوچدا وی کیوں،اوہدے کول تاں سوچن لئی ویلا وی نہ ہوندا،اوہ اینا کُو مصروفیت بھریا جیون جی رہیا سی کہ اوہ اپنے آپ نال وی کدی کدار ای ملدا ہوندا۔۔۔۔ایس 
طرحاں دے جیون وچ اوہ زندگی بارے کیہ سوچدا اوس کول زندگی ہنڈاون دا تے ویلا سی پر زندگی بارے سوچن دا اک لمحا وہ نہیں رہیا۔۔۔۔ہُن 
موت اوہدے ساہمنے آ کے کھلو جاندی،اوہ اوہدے نال گلاں کردی،کوئی ہوا جہی بن جاندی،کدے اوس دے رُوپ وچوں اگ سِمدی ہوندی رہندی،پر ہُن اوہ آکھ نہیں سی سکدا کہ اوہ موت توں بلکل انجان اے۔ 
اوس دے ساہمنے کئی مریض بدلے جاندے رہندے ہن،کوئی ٹھیک ہو کے ٹُر جاندے،کئیاں نوں ڈاکٹر جواب دیندے تے کئیاں دے جدوں ساہ ست پورے ہو جاندے تاں اوہ اک لاش بن جاندے۔۔۔۔اوہدے 
ساہمنے ای اک سوانی دی چُوکنے دی ہڈی ٹُٹ جاون تے اوس نوں کوئی بائی کُو دن ایمرجنسی وچ وزن لا کے رکھیا گیا،تے ایہناں بائی دِناں وچ اوس نوں درد دُور کرن والے انجکشن لگا لگا کے رکھیا گیا۔ایس 
ای ایمرجنسی وچ پہلے ای دن مریضاں نوں لیا یا گیا جہناں نوں اک بس تے ٹرک دے حادثے وچ زخمی ہوون کر کے لیاندا گیا ، اوہ تِنوں ای ایس ایمر جنسی وچ اپنے پران چھڈ گئے۔ 
ایہ اوس دا پہلا دن سی ایس دن ای تن لاشاں اُٹھدیاں ویکھیاں تے حالے اوہ ایس سچ توں باہر ای نہیں سی نکلے کہ دو ہو ر پلس والیاں نوں لیاندا گیا جو انتہائی زخمی حا لت وچ سن اوہناں نوں اک ناکے اپر کوئی دہشت گرداں نے گولیاں مار مار کے اینا لہو لہان کر دتا سی کہ اوہ ہسپتال وچ اندر گیٹ ٹپن توں پہلاں ای اگلے جہان اپڑ گئے سن،پر فیر وی اوس دے کولیگز اوہناں نوں ہسپتال لے آئے سن۔اوہناں 
نوں لہو وچ لت پت دو بیڈاں اپر رکھیا گیا پھیر اوہناں نوں اکو ای بیڈ اُپر پا دتا گیا۔چُوکنے 
دی ٹُٹی ہڈی نال پئی اوہ سبھ کجھ ویکھدی رہی۔۔۔۔۔۔ویکھدی 
ای رہی۔۔۔۔۔۔۔۔۔فیر 
جد اوہ ساہمنلی وارڈ وچ آئی تاں اوس دی ملاقات ایہدے نال ہوئی ،جو کِنے ای ورھیاں توں دو حصیاں وچ ونڈیا جا چکیا سی۔ 
اوس دے وس وچ ہوندا تاں اوہ شیشے وچ اوس پار اپنی اک سدھر ویکھ شمائلہ نوں ویکھ آندا،اوہدے کول بیٹھ آندا،اوس دے نال کئی گلاں کر آندا۔اوہ 
اوس نوں شمائلہ سمجھی بیٹھا اے۔۔ 
اِک دُپہر گزری۔ 
اِک شام ہوئی۔ 
پھیر ہور اِک صبح آئی۔ 
سورج نال ہر پاسے چانن ورھدا جا رہیا ہووے۔ 
اوہ دوواں کول اک دوجے نوں ویکھن توں وکھ کجھ وی نہیں سی۔وارڈاں 
دے وچکار وڈا سارا شیشا بھاویں کھُلا ہووے یاں بند اوہ شیشا آر پار دوواں دیاں نظراں نوں نہیں سی ڈک رہیا۔ایہ 
شیشا اصل وچ وڈا سارا دروازا سی جس نوں ریلنگ نال کھچ کے اک وارڈ توں دوجی وارڈ دے درمیان جیوں اک سرحد جہی کھڑی کر دِتی گئی۔ 
پھیر اک دن دوواں نوں اوس ویلے اک دوجے دے کول ہوون دا موقعا لبھ گیا جس دن وارڈ دی صفائی واسطے بیڈ باہر برآمدے وچ کڈھے گئے ،اوس دن اوہ بے سُرت جہی پئی ہوئی سی کوئی پتا نہیں سی اوس نوں کون کیہ کر رہیا اے خوراک دی نالی لگا دتی گئی،اک گولی پِیس کے اوس نالی وچ پا دِتی جاندی تے اوہ تُبکا تُبکا اوس دے نک تھانی اندر جا رہی ہوندی۔۔۔۔۔ 
اٹھاراں گھنٹیاں بعدوں اوس نوں ڈاکٹراں نے جواب دے دِتا،ای اٹھاراں گھنٹے اوس نے اپنی جان تے کھیڈے سن۔۔۔۔رات 
دا کوئی اک وجیا ہونا جدوں ڈاکٹراں دی اک ٹیم تے نرساں نوں سدّیا گیا۔۔۔۔اوہ 
دوڑدے ہوئے آئے پر ایس ویلے سارے ڈاکٹر شمائلہ ول نہیں سگوں اوس بُڈھے بابے ول دوڑ کے آئے سن جو اکو پاسے تکی جاندا،اپنی گردن اکڑا بیٹھا سی تے اوس دی تاڑی لگ گئی سی۔۔۔بلڈ 
پریشر بہت گھٹ ہو گیا سی فیر اک دم ساہ اُکھڑن لگا تے اوہ وی بے سُرت ہوئی پیا سی۔۔۔ 
۔۔۔۔۔ـ۔ــکوئی 
ہے ایہدے نال۔۔ــــ۔۔؛؛ 
اک نوجوان ڈاکٹر نے پچھیا سی۔۔۔۔۔ 
بے سُرت ہوئے سریر دی بڑی دیر بعد انگل ہلِّی۔۔۔۔تے 
اوہدے اپنے ول ای چُکی گئی۔۔۔۔ 
اودھر ہولی ہولی شمائلہ نوں ہوش آون لگی تاں ڈاکٹراں نے کسے معجزے بارے گل کرنا شروع کر دِتی۔۔۔۔ 
پوری وارڈ وچ بماری تاں سی پر کوئی مویا نہیں۔۔۔ 
تے اوہ انج محسوس کر رہیا سی کہ اوہ ایہ سبھ پہلاں وی ہنڈا چکیا اے۔۔۔۔اک 
چِتھی ہوئی بوٹی دا سواد اوس دے آل دوالے کھلرن لگا تاں اوہ بے سُرتی ول ودھن لگ گیا۔۔۔۔۔۔۔۔۔۔ہر 
پاسے اک لمی چُپ رہ گئی۔۔۔ 
ُ شمائلہ ربّ توں بعد ماں اوہ ہستی اے جس دے نال انسان دی جڑت جسمانی تے روحانی طور تے سب توں چوکھی ہوندی اے۔ 
ماں ای پہلا اکھر بولنا سکھائوندی اے،خورے ایسے لئی ماں دی زبانوں نکلن والی بولی دنیا دیاں سب مٹھیاں شیواں توں سوادی لگدی اے۔لوک 
دانش وچ جنم بھومی یاںدھرتی نوںماں دے بروبر سمجھیا جاندا اے۔ایسے 
لئی اپنی اپنی ماں بولی نال سب نوں ماں ورگی کھچ ہوندی اے تے اوس تے انگل دھرن والے نوں لوکی اپنا سجن نہیں سمجھدے۔ 
کوئی بولی کیویں فائول ہو جاندی اے؟کیویں لوکی اپنے اصل نوں بھل کے نقل وچ گواچ جاندے نیں؟ ورہیاں پہلے اِک پنجابی فلم ’’بائو جی‘‘ ویکھی سی ۔اوہدا 
ہیرو اَن پڑھ ماپیاں دا پتر جنہوں پڑھائون لئی غریب ماپے اپنا سب کجھ داء تے لاء دیندے نیں تے جدوں اوہ انگریزی دے چار اکھر پڑھ کے بائو بن جاندا اے،اوہ اپنے سب پرانے رشتیاں نوںوسار دیندا اے۔ 
کجھ ایہو جیہا کم پاکستان دے اِک مشہور انگلش میڈیم سکول دے ہتھوں وی ہوگیا اے۔جیہڑے 
ایس زعم وچ نیں جے اسی بیورہ کریٹ تے اعلیٰ سرکاری افسر بنائوندے ہاں۔جیویں 
ایہہ کوئی سکول نہ ہویا فیکٹری یا کارخانہ اے۔ 
خیر ساہنوں ایس گل دی کوئی پرواہ نہیں جے اوہ انگریزی زبان نوں مقدس سمجھدے نیںتے پئے سمجھن۔ 
اعتراض اوہدوں شروع ہوندا اے جدوں اوہ اپنی حد نوں پار کرکے ساڈی ماں بولی نوں فرنگیاں دی زبان وچ گاہل کڈدے نیں۔اُنج 
تے بیکن ہائوس والے وی ایسے پنجاب دی سوہنی دھرتی دے جمے جائے نیںتے ایس سکول دے مالک مرشد بلھے شاہ ہوراں دی نگری قصورشہر دے رہن والے،ایسے لئی تے اپنے ناں دے نال قصوری وی لکھدے نیں۔میں 
تے ایہہ سوچدا پیاںجے بابا بلھے شاہ ہوراں نوںاپنی پنجابی بولی لئی اپنے ای شہر دے دھیاں پتر اںدے مونہوں گاہل سن کے کناں دکھ ہویا ہووے گا۔اوہ 
جس زبان وچ ساری عمر امرکلام لکھدے رہے ،جنہوں پڑھ پڑھ کے پوری دنیا وچ علم و ادب،سوچ تے فکر دے پیاسے اپنی روحانی تریہہ بجھاء رہے نیں،اج اوہ زبان اپنے گھر وچ ای کیوں یتیم ہوگئی اے؟بائو جی فلم وچ جدوں انگریزی پڑھیا منڈا غریب رشتہ دار دے چہرے تے تھپڑ ماردا اے تے اوس دا پیو کنبھ کے روندیاں اکھاں نال کہندا اے ’’ بڑی اڈیک کرائی آ ایس چپیڑ دی میرے بائو پترا ‘‘ ایہہ ایلیٹ کلاس طبقہ جس دی نمائندگی اَج خورشید رضا قصوری کردے نیں،کدوں تیک اپنی ماں بولی دی نندیا کردے رہن گے؟ کدوں تیک اپنی ماں نوںآپے ای گالاں کڈھ کڈھ کے دولت دے ڈھیرجمع کردے رہن گے؟سوچدا ہاں جے اپنے بابا بلھے شاہ جی ہوراںدا سامناکس منہ نال کرن گے؟کیہ اونہاں دے مزار دے کولوں منہ نوںولیٹ کے لنگھیا کرن گے۔ہوسکدا 
اے اوہ اپنا روٹ ای بدل لین جے بابا جی نال ٹاکرا ای نہ ہووے۔ 
ویسے وی ایہناں ایلیٹ کلاس طبقے کول لینڈ کروزر ورگیا گڈیاں نیں،جیہڑیاں شوں کرکے کولوں دی لنگھ جاندیاں نیں۔ 
کسے نوں کیہ پتہ جے ایس کالے رنگ دی کالے شیشیاں والی گڈی وچ کیہڑا کالے منہ والا بیٹھا ہویا اے۔ 
میرا اِک مشورہ اے ایس قصوری ٹبر لئی جے اپنے ناں دے نالوں قصور شہر دا مقدس اکھر مٹا کے اووہدی تھاویں واشنگٹن یاں لنڈن ، پیرس وغیرہ لکھ لین۔جے 
تہانوں اپنی ماں بولی دی عزت دا پاس نہیں تے بابا بلھے شاہ ہوراں نوں وی تہاڈے ورگے کبوتراں دی اُکا لوڑ نہیں۔ 
تینوں ہتھیں پتراں نے ماریا بولئے مُڈھلا ورقہ شاہ مُکھی وچار اک ان لکھی وسری کتاب اک ان لکھی وسری کتاب زبیر احمد ہن سبھے کجھ بھلیں پے گیا اے۔ 
نہ تینوں یاد ہے پئی اساں کتھے ملے، کتھے بیٹھے تے کیہڑی گل کیتی۔ 
تینں ہن کجھ وی چیتے نہیں۔ 
تارکول دی اوس سڑک ہار جتھے پل دو پل دے مینہہ مگروں لنگھن آ لیاں نوں پتہ ای نہیں لگدا کہ ایہہ سڑک بھج کے مڑ سکی تے سڑک مڑ انج دی ای ہو جاندی اے۔ 
سدا دی سکی، دھوڑاں پٹی۔ 
ہاں سڑک دے کنڈھیاں اتے مٹی کجھ بہتی اڈن لگ پوندی اے۔ 
اودوں دنو دن تیرا رجھیواں تے کم ودھدا گیا تے توں روز ای بھلدا لگا گیا پئی توں اک کتاب دی لکھنی اے۔ 
تینوں پنجاب دے رکھاں بارے کتاب لکھن دا بہوں چاہ سی۔ 
پوند تاں توں گل ای ایہو کرنی۔ 
تیریاں اکھاں نروئے سفنیاں دے ادم تے حیاتی نوں جانن دی حیرانی نال وتر سن۔ 
توں سنانا کیوں توں نوٹس لینے ہن تے کیویں تو ہندوستان دی پرانی تواریخ تے فلسفے بارے کتاباں پڑھن دی گل کرنی۔ 
اسیں وی تیری ورگے ای ساں یاں پھیرتوں ساڈے ورگا۔ 
نروئے ہوون، نواں ہوون، نویں رت مانن دی موہ تاں ساریاں اندر بھری سی۔ 
لنھگدیاں رتاں دے سارے ساہ اساں اک اک کر کے گنے تے آوندیاں لئی آکھیاں راہ وچھائیاں۔ 
ساڈے توں اک پیر پرانہ چپ گھنی سی پر اسیں تاں اپنی واج دی لور وچ ساں جیہڑی سانوں کل دی واج جاپدی سی۔ 
ایہہ اک سفنا کہانی اے یاں پھیر کہانیاں سفنے بن گئیاں۔ 
انج دلاں نوں سوسووار چھانیاں وچوں اکو گل ملی ہور کسے کوئی گل لکائی ہووے، ہن چیتے نہیں پر ساریاں نوں ای چاہ بڑے سن، کئی ریجھاں لکدا تاں ایہوسی کوئی نہ کوئی گل بنی ای رہنی۔ 
اک مکنی تاں دوجی، دوجی توں تریجی۔ 
کیہڑی توڑ چڑھی نہ چڑھی، کیوں نہ چڑھی، ایہہ گلاں وی بیٹھ کے کرن والیاں ہن۔ 
پر وچ وچ سوڑ وی بڑی سی۔ 
باہر دی چپ جد سوڑ وچ وڑنی تاں گل رولے پے جانی۔ 
پر آوندی رت دی آس دی کھچ وی اکھاں پھڑ کے بیٹھی سی۔ 
پھیر وی جد اک وار پلا چھڈا کے بندہ اٹھ بیٹھے تے ھیر سبھے کجھ پھیتی پھیتی۔ 
لکھاں چاہواں وچوں اک چاہ تینوں کتاب لکھن وی سی۔ 
اک واری تاں تیری کتاب اتے اینی گل ہوئی پئی اساں کتاب دے وکھوں وکھ باب بنائے تے گل مکن اتے بھرے انج اٹھے جیویں کتاب تاں لکھیجی گئی اے بس ایہنوں چھاپے چاڑھنا ، پڑھنا تے مڑ اگے ورتانا اے۔ 
پھیر کنج دی وی گل ہووے کتاب دی گل وچ آ ای جاونی۔ 
کئی واری انج ہونا کہ اساں کتاب دی کوئی گل وی نہ کرنی پر سانوں چیت ہونا کہ ایہہ گل ساڈی گل وچ سی تے کئی وار سینت ای ہونی تے ساریاں سمجھ جانا پئی گل کیہدی ہوندی پئی اے۔ 
نالے تیری سیہان ای ایہہ کتاب سی۔ 
اینویں کسے کجھ چر مگروں ملنا تے پچھنا ’’ہاں بھئی کتھاں تیکر اپڑی اے‘‘ تے توں لاٹو وانگر شروع ہوجانا۔ 
اگلے اک بھیتی ہاسے نال تیری گل نوں سنن لگ پوونا پر تیری گل وچ اینا صدق صفا ہونا تے اگلے اک حیرانی نال چپ ہو جانا تے یقین بجھن لگ پوونا۔ 
اسیں فٹ پاتھ اتے بیٹھے ساں تے سڑکاں اتوں ہور ای خلقت لنگھدی رہی۔ 
اکا ان جانی بے خبری خلقت۔ 
ہن تاں فٹ پاتھ مک گئے ہن تے سڑکاں سوڑیاں پر اودوں یقین کتاب دا سی تے اپنے ہوون دا۔ 
انج وی ہوندا کہ سانوں کئی وار لگنا جیویں ساری گل کتاب دی ای اے۔ 
تے لگا پئی ایہہ تاں بہوں نکی جیہی گل اے۔ 
نری اک کتاب۔ 
اک کتاب کیہ کر سکدی اے۔ 
اک کتاب کنا کجھ بدل سکدی اے۔ 
نالے رکھاں بارے کتاب۔ 
پرتوں کہنا اج توڑی کسے ایہہ کتاب نہیں لکھی۔ 
لکھاں ہزاراں ورھے ہوئے کسے ایہہ کتاب لکھن دا نہ سوچیا۔ 
کسے تاں ایہہ کتاب لکھنی سی۔ 
کسے تاں ایہہ کتاب لکھنی اے۔ 
کدے نہ کدے تاں ایہہ کتاب لکھنی پوسی۔ 
اسیں یقین دے بدھیاں فٹ پاتھاں اتے شاماں راتاں کرنیاں۔ 
ساڈے کول ہور کیہہ سی اک کتاب توں اڈ۔ 
پھیر ہولی ہولی کتاب دی گل وسرن لگ پئی۔ 
اک دن اینویں توں گلاں وچ دسیاں کہ ویلا اینا بدل گیا اے کہ تینوں جاپدا اے کہ جیڑے نوٹس توں کتاب لکھن بارے لئے سن اوہ پرانے ہو گئے ہن۔ 
توں اکھیا ہن گل نوں مڑ کے ویکھنا پوسی۔ 
کیوں جو جیہڑے وچار توں جوڑے سن تے جیہڑی وچار دھارا ہیٹھ توں لکھن دا متھیا اوہ وچار ای ہن انج دے نہیں رہے۔ 
پر کسے نوں اچنبھا نہ ہویا نہ وچار بدلن دا نہ ویلا بدلن دا۔ 
پرہن گلاں وی لدن لگ پئیاں سن۔ 
اک رات فٹ پاتھ اتے اسیں دو چار بندے ای رہ گئے کسے آکھیا گھر نہ چلیے۔ہن 
سوں نہ جایئے۔ 
سارے تاں تر گئے ہن۔ 
پر مینوں لگا ایہہ تاں کوئی گل نہ ہوئی۔ 
ہویا ہوایا تاں کجھ وی نہیں۔ 
سڑک تے فٹ پاتھ وچکار کندھ کرن لگ پئی۔ 
سفنے سکے پتراں ہار ہتھ وچ رہ گئے سن۔ 
نویاں پتراں دی گل تاں وچے رہ گئی۔ 
’’توں جھلا ہو گیا ایں۔ 
اصل فٹ پاتھ نہیں سڑک اے۔ 
توں لانبھے ہو کے کنا چر بہہ سکنا ایں‘‘۔ 
’’پر مینوں تاں ایہہ سڑک ڈین لگدی اے۔ 
پچھل پیری۔ 
میں کیویں وگاں‘‘۔ 
پھیر وی اسیں ملدیے رہے بھاویں فٹ پاتھ اتے نہیں ہور ہور تھاواں اتے تے فٹ پاتھ دیاں کہانیاں کر دے رہے۔ 
اک دن توں دسیا کہ اصل مسئلہ کیہ اے تے ایس وچ کتاب دا ذکر نہیں سی۔ 
پھیر کتاب دی گل اکا مک گئی۔ 
جیویں کتاب دی گل تاں کدی وی ناہی یاں اصلوں ایہہ گل تاں ہوئی ای ناہی۔ 
بس کدی کدی انج ہونا کہ ساڈی گل مک جانی۔ 
کنی دیر اسیں چپ بیٹھے رہنا تے توں ہولی جیہی ہوکا بھر کے آکھنا۔ 
’’ہاں …‘‘ پر چپ ٹٹنی نہ۔ 
پھیر بہوں چر مگروں تیرا فون آیا۔ 
توں گھر بدل لیا سی تے نواں اجے میں ڈٹھا نہیں سی۔ 
’’کتھے غیب ہوجاون دیاں گلاں توں پچھوں توں موسم دی گل چھیڑ دتی۔ 
’’باہر نکل کے ویکھ کیہو جیہی ہوا پئی وگدی اے، توں گھریں ستا پیا ایں‘‘۔ 
ہوا دی گل توں مینوں مڑ تیری گل وچ پرانی خشبوئی آئی تے میں پگھر گیا۔ 
پر ایہہ میرا بھلیکھا سی۔ 
ہن تینوں ملنا پچھلے ویلے وچ جا کے ملن آلی گل سی۔ 
اج وچ کجھ وی نہیں سی۔ 
میں تینوں ویکھاں تے سوچاں پئی اک بندے اندر کنے دریا سک جاندے ہن۔ 
ویہن دے نشاں وی نہیں رہندے۔ 
میرا دل کرے پئی تینوں کھرچ کھرچ دیکھا پئی اصل کیہ اے؟ دھر اندر کیہ اے؟ پچھلے کیہ اے؟ پھیر اک دن توں ’’ہاں‘‘ وی نہ آھی۔ 
چپ بہوں لمی ہو گئی سی۔ 
کئی ورھے ایس چپ وچ لنگھ گئے۔ 
اسیں کتھے غیب ہو گئے ساں۔ 
بالاں دیاں کہانیاں دے جادوئی پاتراں وانگ جیہڑے کسے اٹک، گریاں آہر نال ای ویکھے تے نجٹھے جا سکدے ہن۔ 
چھت اتے بلدی اگلی ٹیوب لائٹ ہیٹھ مینوں جاپیا پئی توں نہیں ایں بس تیری یاد اے کہ توں ایتھے بیٹھا سی۔ 
پھیر میں اوس خالی تھاں توں اٹھ آیا۔ 
پر وچ وچ میں کئی وار اوس خالی تھاں اتے جا کے تینوں اڈیکدا آں۔ 
پھیر لگدا اے اک خالی تھاں اتے کوئی کسے توں کنا چر اڈیک سکدا اے۔ 
وچار وِتھ وِتھ ملک مہرعلی اوس تے اپنی عمروں وڈا دسن آلا دوش ہا۔ 
اوہ ساری رات اوہناں اتے مڑھے گئے الزاماں تے ہوون آلے وادھیاںدا رونا روندے رہے۔ 
کسے تے موہگے دی اٹ کڈھ اپنی سڑدی نوں پانی لاون دا دوش ہا تے کئی کڑمے گڑے ماریاں واہیاں دا ماملہ نہ تارن وچ ولیج گئے۔ 
ہک اوہ وی ہا جس کسے اوکھ دے مونہوں نکلن لئی دھی دے داج آلا والی چھلا رہن رکھ قرضہ لیا ۔گروی 
رکھیاں ٹونباں بھاویںنیلام ہوگئیاں پر قرضہ نہ لتھا۔ 
اوہناں نوں ایس گل دا منکھ وی ہا جوں سارے ترلے تے تراناں مگروں ایہ رون اوہناں دی لاہم دے ہر بندے دا مقسوم کیوں بن گیا اے۔اوہناںساری 
رات اہناںجھوریاںوچ گزار چھڈی۔ 
ہک ہور وی ہا جیہڑااوہناں ساریاں تو وکھ کدھ نوں کنڈ دے، گوڈیاں وچ منہ لکااوہناں دیاں سنداپیا ہا۔ 
ڈھلی رات اوہناں وچوں ہک اوس ول اشارہ کردیاں آکھن لگا ’’ایہندے کولوں وی پچھو، ایہ کس رولے وچ اے۔‘‘ 
دووااوہندے نیڑے ہویاتے اوہنوں آکھن لگا ’’ ایہ راتاں گوڈیاں وچ سر دتیاں تاںنہیں مکدیاں۔ 
کائی تاں توں وی کر۔‘‘ 
اوہ اگوں مٹھا جہیا بولیا ’’ میرے کول تہاڈے دَسّن آلی کوئی نہیں۔‘‘ 
اوتھے بھاویں اتنا چانن وی ناہو جتنا اوہناں دی عام حیاتی وچ ہا مڑ وی دھمی دی آس وچ حوالات دا بوہا کھلن توں سئے چر پہلاں ای دوئے سارے تاں بوہے نال لگ کھلے پراوہ کدھ نال ای لگارہیا۔کجھ 
چر مگروں بوہا کھلا تے سپاہی سنے اوہندے ساریاں نوں ہتھکڑیاں مار عدالت ول لے ٹرے۔ 
راہ جاندیاں وی اوہ رات آلیاں ای چتھدے گئے پر اوہ بت بنیا ساریاں سندا گیا۔اوہناں 
دا اگلا ٹکانہ بخشی خانہ بنیا ۔دوئیاں 
نال اوہ وی پیشی دی اڈیک وچ لگ گیا۔ 
اج توں ویہ بائی ورھے پہلاں اوہ لمیاں اڈیکاں پچھوں جمیا۔ 
اوہندے جمن توں پہلاں اوہندی ماںکئی درباراں تے چلے بدھے تے منتاں منیاں۔ 
ماں پیو دے رُخاں تے ساول جہی دسن لگ پئی تے اوہناں نوں سکیاں ٹاہنیاں تے بور آوندا جاپیاجس دی خشبو دے ہُلیاںنال اوہناں دی کلی دے ککھ کانے وی مہکن لگ پئے ۔ 
ہر شے ہسدی وسدی دسے۔ 
مڑ پتہ نہیںکیویںروون آلیاں لیکاں دے ٹرن دی رت آ گئی جوں اوہندے ماں پیو اوہنوں ہکلا چھڈ واری واری اگانہہ ٹر گئے۔ 
اودوں اوہ چھیاں ستاں سالاں دا ہا۔ 
ماں پیو دے چلانے مگروں سکیاں سوڑیاں اوہدے سر تے ایہ آکھ ہتھ نہ رکھیا جوں ہکلا پہلے ماں پیو کھا گیا اے کدائیں سانوں وی نہ کھا جاوے۔ 
ایہوجہیاں گلاں سن سن اوہنوں نکی عمرے اوہ روگ لگ گیا جیہندے نال بندے عمروں وڈے دسن لگ جاندے نیں۔ 
اوس وستی چھڈی یا وستی آلیاں اوہنوں، ایس نتارے وچ اوہ کدے پیا ای نہیں پر ایہ اوہنوںکل وانگ دسدا اے جوںاوہ ماں پیو دیاں قبراں تے بیٹھا ہاجدوں قبراں کھٹن آلے دی سوانی اوتھے آئی ۔اوہندا 
مندا حال ویکھ اوہنوں اپنی کلی وچ لے گئی۔ 
راتیں اوس اپنے گھر آلے نال صلاح کیتی تے دینہہ چڑھے اوہندامنہ دھوا سکول لے ٹری۔ 
اوہ سکول اپڑے، ماسٹرجدوں جا ٹکانہ پچھیا تے مائی اوہناں نوںاپنی کلی تے گستان دا دسیا۔ 
ایہہ سن ماسٹرآکھن لگا ’’تینوں ہک واری پہلاں وی دسیا ہاجوں گستان تے کلی دے وسنیکاں دا کوئی بال ایس سکول وچ نہیں پڑھ سنگدا۔ 
اوتھوں دے بالاں نوں کئی جماندرو بیماریاں نیں جیہڑیاںدوئیاں بالاں نوںلگن دا ڈر اے، تے توں اج مڑ۔۔۔۔۔۔۔‘‘ 
مائی تھوڑا گھابر گئی تے بولی ’’اوہ تے پرانیاں نیں۔۔۔ 
۔ 
سنیا اے ہن سارے ہکوجیہے ہو گئے نیں۔۔۔۔۔‘‘ 
ماسٹر تھوڑا کھروا بولیا ـ’’ ایہ ساریاں واء اچ نیںساڈے کول اجیہی کوئی لکھ پڑھ نہیں اپڑی۔‘‘ 
مائی ایہ سن اوہناں دے ترلے کرن لگ پئی۔ 
اوہندے مہٹر ہوون دا وی دسیا، پر اوہ نہ منے۔ 
بال دا بنھا رُخ ویکھ اج ہک واری مڑ اپنیاں بھردیاںسدھراں نوں دعاواں دے تھوبے مارن لگ پئی تے نال ای بال نوں دھیرج دیندیاں آکھن لگی ’’توں دل بھیڑا نہ کر، میں ایہناں دے وڈیاں تائیں جاساں۔‘ 
ایہ گل کردی اوہ چھپرے دے پلو نال اپنیاں اکھاں پوجھن لگ پئی۔ 
مائی وڈیاں تائیں وی گئی پر گل نہ بنی۔ 
اوہ مائی دے گھر آلے نال جیہڑا وڈیری عمر دا بابا ہا،گستان وچ کم کرن لگ پیا۔ 
ویلا ٹردا رہیا پر ماسٹر آلی گل اوہندے ہاں توں نہ لتھی ہتھوں بھکیاں تے نتانیاں دیاں قبراں ہک پاسے تے رجیاں دیاں دوئے پاسے بن دیاں ویکھ ، ایہہ گل ہور پکی ہوندی گئی۔ہک 
دینہہ اوس بابے کولوں پچھیا ’’کیہ قبراں نوں وی ہک دوئی توں بیماری لگن دا ڈر ہوندا اے؟ ‘‘ ’’بھکھ تے رج دے دو راہ نیں‘‘بابے ایہ آکھ مونہہ دوئے پاسے کر لیا۔ 
راتیںاوہ پہلاں نالوں وی بھیڑے رُخاں نال کلی پرتے۔ 
ایہہ ویکھ بابے دی سوانی آکھن لگی۔ 
’’ہر پاے ٹکراں مار کے ویکھ لیاپر اہندیاں لیکاں ول سدھے ہوندے نہیں دسدے۔‘‘ 
ایہہ سن اوہندا گھر آلا آکھن لگا ’’ لیکاں وچ کجھ نہیں پیا ایہ تے ساڈے جہیاں دا من پرچاون لئی پکیاں قبراں آلیاں دیاں بنائیاں ہوئیاں گلا ں نیں۔میری 
من اہنوں وی پہلے وانگوں شہر ٹورچھڈ۔‘‘ 
اوہ اوہناں دے پتر کول شہراپڑگیا جہیڑا ہک آڑھت تے پلے داری کردا ہا۔اوتھے 
اوس آپ توں بھاریاں بوریاں ڈھوئیاں، تپدے ہاڑ تے ٹھرے پوہ ماہ ننگے پیریں ریڑھے چھکے۔ 
پتہ نائیں ہاڑ ہا یاں سیال، خورے سیال ہا، سبزی دا بھریا ریڑھا اوہ اڈے ول لئی جاندا ہاجدوں اوہندے کولوں ہک دووا ریڑھا چھوک کے لگھ گیاجہنوںگھوڑا چھکی جاندا ہا ۔ 
اوہ سوچن لگا، جے اوہ گھوڑا ہوندا تاں ریڑھا چھکن دی اتنی اوکھ تاں نہ ہوندی۔مڑ 
سوچے، پتہ نہیں سائیںاوہنوںبھاڑا گھتے ہا یاںنہیں۔اوہنوںہاسا 
جہیا آگیا پر چراں پچھوں۔ 
ایویں لحظہ دا لحظہ، خورے ہاسے نوںوی پتہ ہاجوں اس رخ نال اوہندا جوڑ نہیں بن دا۔ 
آڑھت تے کم گھنا تے بھاڑا اتنا گھٹ ہا،جہندے نال بھکھ وی ناہو مردی۔اوہناںتھوڑ 
گھٹ دے دیہناں وچ اوس رات بہوں ٹھڈ ہائی، جس توں بچن لئی اوس سبزی بھریاں بوریاں دا آسرا لیاتے ہک خالی بوری وچ لما پئے گیا۔ 
بھکھ تے ٹھڈ دی ماراوہندے وجود وچ ہلن دی آسنگ وی نہ چھڈی۔ 
کالھ وچ کسے خیال نہ کیتا تے سبزی دی بوریاںنال اوہندے آلی بوری دی بولی وی لگ گئی۔ 
جدوں بوریاں ریڑھیاں تے لدن لگے ادوں پتہ لگا جوں ہک بوری وچ سبزی نہیں کوئی ہور جنس اے۔بولی 
بھرن آلا آکھے ’’میرے نال دھوکھا ہو گیا۔ 
سبزی دے مل میں ہڈیاں دی مٹھ کیوں لواں؟‘‘گل پوری منڈی وچ ہلدی ہلدی اخیرتھانے تائیں اپڑ گئی۔ 
اوہندے نال دے دیہاڑی داراںتھانیدار نوں دسیاجوںایہندا قصور کوئی نہیں، اہنوں کدے کدے دورہ پوندا اے تے ایہ سدھ وچ نہیں رہندا۔‘‘ 
گل نتارن لئی تھانے آلے اوہنوں ڈاکٹر کول لے گئے۔ 
اوس ویکھ کے دسیا ’’جیہڑے رج نہ کھاون تے ایس عمرے بھاڑیاں آلے کم کرن اوہناں نوں ایہو جہے دورے پوندے نیں۔‘‘ 
اوہنوں ایس ضمانت تے چھڈ دتا گیا جوں اوہ رات آڑھت دی حدوں باہر رہوے ۔اُنج 
وی ایہو جہے تھانے آلیاں تے بھار ہوندے نیں، نہ رکھن دے نہ چھڈن دے۔ 
کجھ دیہناں پچھوں اوس چوک وچ ہک مداری نوں تماشا کردیاں ویکھیا، جس نال ہک نکا جہیا بال وی ہا۔ 
تماشا کردیاں کردیاںمداری یک دم بال ول پرتیا تے اوہندے کولوں اوکھے اوکھے سوال پچھن لگ پیا۔ 
بال مونہوں تے کجھ نہ بولے پر ہر واری ہتھ نال اپنے ڈڈھ ول اشارہ کرچھڈے ۔ 
مڑ مڑ انج کرن تے مداری نوں کاوڑ چڑھ گئی تے اوہ بال نوںجھڑک کے آکھن لگا ’’میں تیرا ڈڈھ ای کیوں نہ لاہ چھڈاں جیہڑا تینوں بولن توں ڈکدا اے۔‘ 
اوہنوں بال دا رنگ ہور وی پیلا ہوندا جاپیا۔ 
مداری پہلاں بال نوں لکڑ دے پھٹے تے سٹیا، مڑ اوہندے بختاں ورگی میلی جہی چادر اوہندے اتے سٹی ۔جھولے 
وچوں وڈا جہیا چھرا کڈھیا۔ 
چھرے آلا ہتھ چادر ہیٹھ لے جا بال دے ڈڈھ تے پھیرن لگ پیا۔ 
رت چادر وچوں سمن لگ پئی۔ویکھن 
آلیاں وچوں کئیاں ہائے ہائے کیتی ، کئیاں تاڑیاں ماریاں۔ 
پر اوہ ایہ ویکھ ہکا بکا رہ گیا جوں پیلے رخ آلے بال دے جثے وچوں نکلن آلی رت دا رنگ وی لال اے؟ ایہہ ویکھ اوہ تماش بیناں وچوں راہ بنا ،کالھ نال مداری کول گیا تے اوہنوں آکھن لگا ’’میرے جثے نالوںوی ڈڈھ لاہ چھڈ‘‘ ایہہ گل سن تماش بین اوہنوں مداری دے نال دا جان ہسن لگ پئے۔مداری 
تھوڑا گھابر کے بولیا ’’بھلیا لوکا، اس ڈڈھ لئی تاں میں آپ نگر نگر پھرناں ، جے انج ہوندا تاں میں آپ کدوں دا نہ کر لیندا۔‘‘ 
اوہ مداری دے پیر یں پے منتاں کرن لگ پیا۔ 
ایہ حال ویکھ بندے آکھن لگے ’’کملا ہو گیا ایں، اوہ تاں صرف تماشا ہا توں اوہنوں حقی جان لیا۔‘‘ 
جدوں اوہندیاں منتاں نہ منیاں گئیاں تے اوس جھاٹ مار مداری کولوں جھولا کھوہ اوہندے وچوں کالھ نال چھڑا کڈھ لیا۔ 
ایس توں پہلاں اوہ کجھ کردا بندیاں اوہنوں قابوکرلیا ۔مداری 
آکھن لگا ’’ ایہ حقی کملا اے۔ 
ایہنوں تھانے دیو ۔‘‘ 
راہ گیر اں اوہنوں لعن طعن کر کے چھڈ دتا، اوہ نمو جھانا ہواوتھوں ٹرگیا۔ 
ڈڈھ آلی اگ وچ دھخ دھخ کے مرن تو ں اَک، ہک دینہہ اوس گڈی ہیٹھ سردیون دا سوچ لیا۔ 
کدے سوچے سر دیواں، مڑ سوچے ایہو جہی موت دا اوہناںول رواج نہیں، انج وی اوتھے ریت رواج توں ہٹواں کم سنے موت پچھلیاں لئی مہنا ہا۔ 
مڑ سوچے اوہندا ایتھے کون اے جس نوں کسے مہنا دیونا اے۔ 
اہناں دلیلاں وچ اوہ ٹیشن اپڑ گیا جوں گڈیاں دے آون جاون دے ویلے دا پتہ کرے۔اوس 
ڈٹھا ٹیشن اگوں کجھ بندے ہک چادر تے بیٹھے نیں تے دوئے اوہناں نوں زورا زوری کجھ کھواندے نیں پر اوہ کھاندے نہیں۔ 
اوہنوںنہ کھاون آلیاں تے بڑا وٹ چڑھیا۔ 
اوس ساری گل دی ٹوہ لئی تے مونہہ وچ ہولی جہا بھنکیا ساری عمر بھلیں پیا رہیاہاں ، ایہ تے کم ای بڑا سوکھا ہا۔ 
اوس جھبدے ای شہر وچ ایہو جہیے رجے ہوئیاں نوں لبھ لیا جہیڑے اوہندے ورگیاںبھکھیاں نوں بھکھ ہڑتال لئی کرایے تے چاڑھدے ہائین۔ 
ہک دہاڑی دا اتنا کرایہ ہا جو ں بھکھا اٹھ دینہہ گزارسنگدا ہا۔ 
اوس سوچیا،بھکیاں تاں انج ای رہناں، چار دیہناں مگروں مہینہ تاں اوکھ سوکھ نال ٹپ ای جاسی۔ 
کرایے دے بھکھ ہڑتالی آلی کل اوہندی پہلی دیہاڑ ہائی جہیڑی پوری لگن توں پہلاں ای پولس اوہنوںچایا تے تھانے لے گئی تے اج اوہ اسے دوش وچ بخشی خانے پیشی دی اڈیک وچ ہا۔ 
اوہندی نکی عمرے اوہندے ماں پیو دے مرن نال عمروں وڈے دسن آلے روگ اوہندی عمر تے رنگ بت وچکار ہان ناں رہن دتا۔اس 
ہان نوں میلن لئی اوہ تھاہریں کتھاہریں بھجدا رہیا۔ایس 
بھاجڑ وچ دواں ہانیاں وچ وتھ ہور ودھددی گئی تے کئیاں دوئیاں وانگوں اوہنوں پتہ وی نہ لگا۔ 
’’چلو کدے تے ہان مل ای جاسن ‘‘اوہ اہناں سوچاں وچ ہا جوں اوہندی پیشی دا سدا آگیا۔ 
اوہ عدالت اپڑیا۔ 
سرکاری وکیل اٹھیا تے آکھن لگا ’’جنا ب عالی پولس راہیں ایہہ دس پئی اے جوں اہندے کرتوت عام ملزماں توں اولے نیں۔ 
پوری پرکھ پڑچول لئی ایہنوں کجھ دیہناں لئی پولس دے حوالے کیتا جاوے ۔‘‘ 
جج ملزم دے رخ ول ویکھ اوہنوں جیل بھیج دیون دا حکم دتا نال ایہہ تاکید وی کیتی بھئی اگلی پیشی تے ملزم دا وکیل وی پیش ہووے۔ 
جیل ول جاندیاں اوہ تھوڑا گھابریا مڑ پتہ نہیں اوہندے من وچ کیہ آیا تے آکھن لگا۔ 
’’چلو کجھ دینہہ بھکھ آلا رولا تا مکا۔‘‘ 
جیل توں عدالت تے عدالت توں جیل آلا ٹورا کجھ مہینے لگا رہیا۔اس 
آوا جاوی وچ اوہنوں ایہ پتہ وی لگ گیا جوں اوہندی ضمانت پہلے دینہہ ای ہو گئی ہائی پر ضمانتی کوئی ناہو۔ 
گستانی بابے تے اوہندے پتر چارا ماریا پر اوہناں دی ضمانت عدالت نہ منی۔ 
اگلی پیشی تے سرکاری وکیل جج اگے ہک فائل رکھدیاں ہوئیاں آکھن لگا۔ 
’’جناب عالی ناں تاں ایہندا بھلا جہیا اے پراپنے کرتوتاں پاروں بہروپیا ایہندی ال پے گئی اے۔ایہندی 
نہ تے کوئی اگ پچھ اے تے نہ ای اہنوں لتھی چڑھی دی ۔ 
ایہ ہرواری بہروپ راہیں کوئی اجہیاجرم کردا اے جہندے نال سرکارتے وسیب دی نموشی ہووے۔ 
مسل تہاڈے اگوں اے۔‘‘ 
وکیل ساہ لے کے مڑ بولیا ’’سکول وچ جا ٹکانے دی تھاہریں ماں پیو دیاں قبراں دا پتہ لکھواون آلی ایہندی چال ہائی۔ 
سبزی نال اپنے آپ نوں ویچن آلا سانگ ایس سرکار نوں بھنڈن لئی بھریاہا۔جثے 
نالوں ڈڈھ لہاون آلا تماشا وی ایس جان بجھ کے کیتا۔کرایے 
تے بھکھ ہڑتالی آلا بھیس وی ایس اسے گلوں وٹایا ۔ 
ایہ ساریاں ہک پاسے، اپنی عمروں وڈا دِسن آلے سانگ راہیں سرکار دی بدنامی کردیاں ایہنوں کئی ورھے ہو گئے نیں۔ 
جناب اگے عرضوئی اے جوں ساڈے وسیب تے لوکائی نوں ایہندے بھیڑ پنے توں بچایا جاوے ۔ 
‘‘ منصف ملزم ول ڈٹھا تے بولیا ’’ایہندا وکیل کیہ آہندا اے۔‘‘ 
جدوں اوہندے ولوں کوئی وکیل پیش نہ ہویا ۔ 
منصف پہلی گل تھوڑی سختی نال دہرائی ادوں سپاہی ہولی جہیا بولیا ’’جناب عالی ایہندا کوئی وکیل نہیں۔‘‘ 
منصف پچھیا ، تینوں وکیل دی لوڑ ہے۔ 
اوہ منصف ول ویکھدیاں بولیا ’’ میری گل سن وکیل مینوںآہندے نیں جوںایہو جہے الزاماں توںجان چھڈان لئی ایس وسیب وچ کوئی قانون نہیں بنیا۔ 
توں جان تے عدالت جانے۔‘‘ 
منصف سرکاری وکیل ول تک مسل تے کجھ لکھ ،نویں تاریخ دے چھڈی۔ 
اہناں کجھ مہینیاں وچ جیل دے رنگ ڈھنگ ویکھ اوہنوں گستانی بابے دی ایہ گل مڑ مڑ چیتے آوے جوں ’’بھکھ تے رج تے دو راہ نیں ‘‘۔ 
کدے کدے اوہ نال دیاں حوالاتیاں تے قیدیاں کولوں پچھے جوں ایہ دو راہ ہک کدوں ہوسن ۔اوہندی 
ایہ آس کئیاںنوںچنگی نہ لگی تے اوہندی طلبی ہوون لگ پئی ۔ 
جیلر دیاں نت دیاں جھڑکاں توں اک ، ہک دینہہ اوہ جیلر نوں آکھن لگا ’’ہر پھاسی لگن آلا قیدی آہندا اے جوں اوہ کسے ہور دی تھاہریں پھاہے لگدا پیا اے ۔ 
کیہ انج نہیں ہو سنگدا جوں مینوں وی کسے ہور دی تھاہریں پھاہے لا چھڈو ؟ ‘‘ ’’کیہ؟ کدے انج وی ہویا اے۔‘ 
جیلر اوہنوں ہک واری مڑجھڑک چھڈیا ۔کجھ 
سوچ کے جیلر تھوڑامسکایا تے جیل دے ڈاکٹر نوں سد ا وہندا ملاحظہ کرن دا آکھیا۔ 
ڈاکٹرزبانی تاں کجھ دسیا پر رپورٹ کجھ ہور بنی۔ 
کجھ دیہناں مگروں اوہ جدوںپاگل خانے اپڑیاتے اوہندی عمر تے رنگ بت وچکار وتھ ہور ودھ گئی۔ 
بھیڈو ہڑکیا اے بھیڈو ہڑکیا اے نجم قریشی بھیڈو ہڑکیا اے، سینہ پھڑکیا اے ماہی نال ملن دی آس گئی چاہواں ٹُٹیاں نیں، مڈھوں پُٹیاں نیں دھڑکن دلڑی دی ناس گئی اکھاں ہنبھ گئیاں لتاں کنب گئیاں تکدی رستہ میں کھلے کھلے جانگھاں سُک چلیاں، ریجھاں مُک چلیاں سُکھڑے دا سورج ڈھلے ڈھلے آندراں ولیاں نیں پنیاں کھلیاں نیں وکھی ولوں چڑھدا ہر دن نواں موڈھے پیڑ کرن، دلگیر کرن محرم تے گواہ ماہیے نوں کراں ویڑھا بِھجدا نہیں کم گِجھدا نہیں گل سمجھ آئی ہے اصل مینوں جیبھ دنداں تھلے تریہہ تلیاں ملے ماہی نال ملائے وصل مینوں ناف اڑ گئی اے ، اُتانہہ چڑھ گئی اے اصلوں ای کم خراب کیتا لک ٹُٹدا بڑا، ساہ گھٹدا بڑا چِر ہویا لہو نوں شراب کیتا تانگھ بھندی سیّو، پیڑاں جندی سیّو جُثہ پاٹیا لیر و لیر ہویا تالو کنڈے سیّو، برہوں پھنڈے سیّو ڈاڈھا بھیڑا ہونا مینوں ہیر ہویا لوک کمینے طوق نیں گل دا لوک کمینے طوق نیں گل دا اعظم ملک لوک کمینے طوق نیں گل دا پانی باجھ نہ بوٹا پھلدا یاداں اکھ بنیرے رکھیاں لوکیں سمجھن دیوا بلدا چار چوفیرے چپ پئی بولے نھیری وچ نہیں پتا ہلدا مینوں ویکھ کے اُٹھیا سورج اج فِر اکھاں ملدا ملدا اوہدیاں یاداں لے کے ٹُریاں دُکھ کوئی میرے نال نہ رلدا چھڈ کے جانا جُرم سی اوہدا جگ کالک مونہہ میرے ملدا مینوں ویہل نہیں ملدا اعظمؔ اوہ تے روز اے سدّے گھلدا شہر شہر ملک ملک صحافیاں دی گرفتاریاںترکی پہلے نمبر تے، چین تے ایران وچ عبائیا لاہون تے زنانی گرفتار برطانوی وزیراعظم یران مخالف بیان شدید ردعمل، سفیر طلب ٹرمپ دا مشیر ماسکو وچ؟ روسی بمباری پاروں شام توں باغیاں دڑکی لا دتی یورپی یونین دا تازہ اجلاس بے وطنے ایجنڈے تے برسلز ہر ترے مہینے بعد یورپی یونین دے آگو ملدے نیں اتے ایہہ ملک ایس وار بے وطنیاں بارے غور کررہے نیں۔پچھلے 
سال لکھاں نویں بے وطنے یورپ آئے سن اتے انہاں دی وڈی گنتری شام وچ ہون والی اندرونی جنگ بعدوں ترکی تے یونان نال رلدے جزیریاں توں وڑی سی۔ 
یورپی یونین انہاں رستیاں نوں ہن بند ۔۔۔ 
اگے پڑھو قاہرہ تے استنبول وچ دھماکے دسمبر دی کہانی، اک بنگالی دی زبانیانٹرویو کمال رب راکھا میرے ناں تے سڑکاں یا عمارتاں دے ناں نہ کلکتہ کیہہ ایہہ فوجی قبضہ ہو رہیا جے؟ ڈاکو سرکار باز بھارتقومی ترانہ تے حب الوطنیاں؟ برطانیہ دے فٹ بال کلباں وچ منڈیاں نال جنسی زیادتیاں فیدل نوں جیویں میں جاننا آں گبرئیل گارسیا مارکیز امرت ویلے فرنا ڈٹرایٹ شہر دا بھیڑا حال ’جہاد النکاح‘ انکاری سوانیاں دے سر وڈھ تے داعش داعش نے ویٹی کن سٹی اُتے اپنا جھنڈا گڈ دِتا کیلاش ستھیارتھی کون اے؟ کابل گینگ ریپ دے پنج مجرماں نوں پھانسی دلت وزیراعلیٰ دی پوجا بعد مندر دی دُھلائی جموں و کشمیر ورھیاں بعد قہر والا سیلاب جمہوریت اتے انقلاب دے نویں ’’مامے‘‘’ بابو تے قادری پشتو شاعری اُتے ’’دہشت گردی ‘‘ دا اثر مینوں منو ’خلیفہ ابراہیم‘ دا مسلماناں نوں حکم عراق بھارتی باشندیاں سیکورٹی خطرے پاروں نکلنا شروع چین سنکیانگوچ روزہ رکھن تےروک لا دتی گئی دنیا دے مسلماناں نوں ’اسلامی ریاست‘ بناون دی اپیل سعودی عرب وچ طلاقاں ودھن دی وجہ سور دے بچیاں تے دہشت گردی دا الزام دوجی وڈی جنگ بعد سب توں ودھ مہاجراں دی گنتری ایران وچ ورلڈ کپ دے میچ وکھاون تے پابندی سری لنکا وچ مچھیاں دا مینہ لال قلعہ حملہ حملہ کرن والے دی پھانسی روک دتی گئی پرپُھلتا دی کُنجی بھارت تے فغانستان دے کول ہے بھارت دے اکو خاندان دے ووٹ ناول نگار گبریل گارسیا مارکیز دی حالت ماڑی، کینسر کھلر گیا ہیلری کلنٹن نو ں وی جُتی پے گئی بنگالی مولوی نوں پھانسی‘ ساڈا تلملانا بے معنی اے نیلسن منڈیلا ۔۔۔ 
تے اوہدے مگروں ترقی پسند سوچ اپناؤ، زندگی وچ سُکھ پاؤ ورھیاں بعد ڈاکیے نوں ملیا انصاف ایٹمی معاہدے اُتے عمل چھیتی کر دتا جاوے گا ایران جنگی جنون شامی فوجاں، کیمیائی ہتھیار ورتن دیاں ویڈیو جاری فلسطین وچ وی ’’نظام ماشکی‘‘ دی اِک دِنا حکومت شام دے خلاف کارروائی اوباما دے حکم دی اُڈیک شہزادی ڈیانا دی ہلاکت بارے مُڑ کھوج مصری فوج نے سیاسی مسئلیاں دے حل لئی گھنٹے دی ڈیڈن لائن دے دتی بجلی دی لوڈ شیڈنگ دے مُکاء لئی دُعا انصاف ہونا چاہیدا اے ایران دنیا وچ کدھرے وی ہون والی دہشتگردی خلاف اے یت اللہ خامنہ ای یرغمالی شہر موجودہ حالات دے تقاضے نااُمیدی دی فضا انقلابی شاعر پابلو نیرودا دی موت دی کھوج دا حکم ’سوہنا‘ کہن تے وباما نے معافی منگی طالبان نال مذاکرات دا روڈ میپ کیہ ہووے گا؟ خاب پرست رحمان ملک پاکستان لئی خطرہ یاں خزینہ امریکا دے ہر دوست حکمران دا انجام ایہی ہویا اْمید نہیں۔۔۔ 
شام خونی مہینے وچ چھ ہزار بندے مرے تیراہ وادی جنت توں جہنم دا پندھ بھارت وچ بیوہ سوانیاں دا شہر بھارت وچ قصہ سناون دی روایت نوں کیہ ہویا؟ چمنیاں توں چٹا دھواں نکلیا، نواں پوپ چُنیا گیا نوبل انعام حاصل کرن دی فیکٹری ابو ظہبی افراد دے خلاف بغاوت دا مقدمہ رابرٹ موگابی دی ورھے گنڈھ تے سونے دی کرنسی کابل وچ برقعیاں دے وپار وچ چوکھا مندا بغداد ہیٹھ اُتے بمب دھماکے، جنے ہلاک امریکا نال گل بات بندوق دے زور تے نہیں ہوئے گیایرانی لیڈر خامنہ ای گناہواں توں پاک ہوون دی سند دیون والا مندر بنگلہ دیش وچ جماعتِ اسلامی دے اک ہور آگو نوں سزا طالبان کن کھول کے سُن لئے، امریکہ فغانستان چھڈ کے نہیں جا رہیا لیون پنیٹا ایران دا خلا وچ باندر بھیجن دا کامیاب تجربہ ایرانی ٹی وی پاکستان دوستی دی خواہش نوں کمزوری نہ سمجھے بھارتی صدر ڈھاکا موت دی سزا پان والے مولانا آزاد دے پُتر تے جوائی گرفتار امریکی صدر اوباما تے نائب صدر جوبائیڈن نے دوجی واری لئی سونہہ چُکی پاکستان نال تعلق عام وانگ نہیں رکھے جا سکدے‫ موہن سنگھ افغان صدر حامد کرزئی امریکہ دے دورے تے القاعدہ دے دھاڑیاں دے پلان گندیاں فلماں وچ صدر اوبامہ ہارن ہی ہارن؟ بجلی بحران اک ہور پھڈا گیلانی بجلی منگی، من موہن دے دتّی میں ایران دے خلاف طاقت ورتن وچ ڈھل نہیں کراں گا صدر اوبامہ بانگلہ دیشی سیاست سیاسی ٹکاء دا سدیواں چھل ہندوستان ہر گھنٹے خودکشیاں گوجرانوالہ خاندان دے اٹھ بندے قتل ملزم پھڑیا گیا انا ہزارے نوں سپریم کورٹ دا نوٹس عراق وچ امریکی اڈیاں دی گڻتی توں گھٹ کے رہ گئی بشار الاسد دی حکومت امریکا لئی خطرہ ہےامریکی اخبار ہندوستان وچ دماغی بخار نال جی مارے گئے وال اسٹریٹ تے قبضہ کرو تحریک نے زور پھڑ لیا پاکستانی زمین تے امریکی ڈرون دھاڑیاں دی گڻتی ہو گئی وال اسٹریٹ دے وکھالے سارے جگ وچ ہوڻ لگ پئے پاکستان دی امداد حقانی نیٹ ورک دے خلاف کاروائی نال مشروط کیتی جاوے‫ ٹینک یمن وچ امریکی جاسوس جہاز دا القاعدہ دے بندے مارے گئے لہور وچ قاتل ڈینگی دے وار جاری ہور جی مارے گئے پارلیمنٹ ہاؤس دہشگرداں دا نشانہ سی آئی ایس آئی تے حقانی نیٹ ورک وچ رابطیاں دے ثبوت نہیںا مریکی اخبار افغان خفیہ جیل خانے، قیدیاں تے مارا ماری ات وادی برطانیہ وچ آپ مارو دھاڑیاں دا منصوبہ بڻارہے نیںبرطانوی اخبار خبراں شہر شہر ملک ملک صحافیاں دی گرفتاریاںترکی پہلے نمبر تے، چین تے ایران وچ حالات بہتر۔دی 
رپورٹ صحافیاں دی گرفتاریاں ترکی پہلے نمبر تے، چین تے ایران وچ حالات بہتر۔دی 
رپورٹ وچار ڈیسک جرنلسٹاں نوں تحفظ دین والی عالمی کمیٹی سی پی جے آپدی دسمبر والی رپورٹ نیویارک توں شائع کردتی ہے۔ 
ایس دے مطابق جرنلسٹ ایس سال گرفتار ہوئے اتے انہاں وچوں صحافی نرے ترکی وچ پھڑے گئے۔ 
ایہہ کمیٹی توں ہر سال آپدی رپورٹ چھاپدی پئی ہے۔ 
تے تیک صحافیاں نوں دھرن وچ چین دا نمبر سب توں اُچا سی پر ہن وچ ایس وچ تیزی نال گھاٹے ہوئے نیں جہیڑا چنگا شگون جے۔ 
پر اج وی چین وچ صحافی گرفتار نیں اتے ایہہ دوجے نمبر تے ہے۔ 
ایس توں بعد مصر ریٹیریا تے ایتھوپیا دا نمبر آندا ہے۔ 
توں کمیٹی دی آون والیاں رپورٹاں وچ پہلے بھیڑے ملکاں وچ ایران ہمش رلتی ہوندا سی پر وچ چین وانگ ایران وچ وی گھٹ صحافی دھرے گئے نیں۔‫ 
ایران وانگ ترکی نوں وی آپدی روشاں بدلنیاں ہون گیاں۔حیران 
نہ ہونا،انہاں رپورٹاں وچ کدی وی امریکہ دا ناں شامل نہیں ہوندا سی پر ایس سال امریکہ وچ وی صحافیاں نوں گرفتار کیتا گیا ہے۔ہلے 
تے ٹرمپ ہوراں حلف وی نہیں چکیا۔چیتے 
رہے پئی ایس لسٹ وچ انہاں صحافیاں دا ناں رلتی نہیں جیہڑے ریاست یا غیر ریاستی عناصر غیب کر چھڈے نیں۔ 
آئی پی جے والیاں دا آکھنا ہے پئی صحافی اک پبلک سروس کردے نیں اتے انہاں نوں تحفظ دینا ساڈا سب دا فرض ہے۔ 
انہاں ایہہ وی دسیا پئی ایس لسٹ توں علاوہ صحافی اوہ نیں جہناں نوں مڈل ایسٹ تے شمالی افریقہ وچ غیب کیتا گیا ہے۔ 
پتہ نہیں لسٹ بناون والیاں نیں اُس فرانسیسی صحافی دا ناں لکھیا ہے جس نوں لکسمبرگ لیکس پاروں لکسمبرگ دی عدالت سزا سنائی سی اتے اوہ جیل وچ ہی ہے۔ 
یاد رہے ایس لسٹ وچ اوہ صحافی رلتی نہیں جنہاں نوں یکم جنوری توں دسمبر دے درمیان گرفتارتے کیتا گیا سی پر یکم دسمبر توں پہلاں چھڈ دتا گیاسی۔ 
ایہہ رپورٹ بناون وچ اک وڈا گھاٹا ہے اتے ملکاں لئی پیغام وی کہ تساں جے صحافیاں نوں دھرنا ہے تے دو جنوری توں نومبر وچکار پھڑ کے سبق سکھا سکدے ہو اتے اینج تہاڈا ناں رپورٹ وچ نہ آسی۔رپورٹ 
دی سب توں خوفناک گل ایہہ ہے پئی کل جرنلسٹاں وچوں فیصدی صحافیاں نوں غداریاں دے الزاماں دا سامنا ہے۔ 
یورپی یونین دا تازہ اجلاس بے وطنے ایجنڈے تے عبائیا لاہون تے زنانی گرفتار برطانوی وزیراعظم دا ایران مخالف بیان شدید ردعمل، ٹرمپ دا مشیر ماسکو وچ؟ روسی بمباری پاروں تدمر‫ توں باغیاں دڑکی لا دتی قاہرہ تے استنبول وچ دھماکے دسمبر دی کہانی، اک بنگالی دی زبانیانٹرویو رب راکھا میرے ناں تے سڑکاں یا عمارتاں دے ناں نہ کلکتہ کیہہ ایہہ فوجی قبضہ ہو رہیا جے؟ ڈاکو سرکار بھارت قومی ترانہ تے حب الوطنیاں؟ یورپی یونین دا تازہ اجلاس بے وطنے ایجنڈے تے یورپی یونین دا تازہ اجلاس بے وطنے ایجنڈے تے وچار ڈیسک برسلز ہر ترے مہینے بعد یورپی یونین دے آگو ملدے نیں اتے ایہہ ملک ایس وار بے وطنیاں بارے غور کررہے نیں۔پچھلے 
سال لکھاں نویں بے وطنے یورپ آئے سن اتے انہاں دی وڈی گنتری شام وچ ہون والی اندرونی جنگ بعدوں ترکی تے یونان نال رلدے جزیریاں توں وڑی سی۔ 
یورپی یونین انہاں رستیاں نوں ہن بند کروادتا ہے پر جیہڑے وڑ چکے نیں انہاں نوں کڈھنا مشکل۔ 
کاش یورپ والیاں ایہو وطیرہ بعدوں وی اپنایا ہوندا جداں لکھاں افغان بے وطنے پاکستان تے ایران آوڑے سن۔ 
فیر جو کجھ ایس خطہ نال ہویا اوہ سب جاندے نیں ۔بے 
وطنیاں دے مسلہ نوں عالمی سیاستاں وچ کنج ورتیا جاندا ہے افغان بے وطنے ایس دی بہوں بھیڑی مثال جے۔کیونجے 
ترکی یورپی یونین وچ رلنا چاہندا ہے تاں مارے یونین والے ترکی دی مدد وی کر ہے نیں اتے اس تے دبا وی پارہے نیں۔ 
یورپی یونین دا کوئی اک مرنا جے۔‫ 
نوں مارچ تک یورپ توں نکلن حوالے نال کوئی نہ کوئی فیصلہ کرنا پئے گا۔ 
جرمنی فرانس وچ نویں قوتاں سر چک رہیا نیں اتے چوناں ہون والیاں نیں جس وچ نسل پرست قوم پر ست ودھ رہے نیں۔ 
وکھیا جائے تے یونین وچ رلتی زیادہ تر ملکاں نوں اپنی اپنی پئی ہوئی ہے عبائیا لاہون تے زنانی گرفتار عبائیا لاہون تے زنانی گرفتار وچار ڈیسک سعودی عرب سعودی عرب دے دارلحکومت ریاض وچ پلس اک خاتون توں عبائیا لاہون تے دھر لتا ہے۔ 
عربی زبان وچ نکلن والے اخبار الشرق وچ خبر آئی ہے پئی مذہبی پلس نے ایس خاتون بارے شکایت کیتی سی اتے آکھیا سی ایس نے قنون دا احترام نہیں کیتا۔ 
اخبار ریاض پلس دے افسر کرنل فواز ال میمن دا بیان وی چھاپیاہے جس وچ انہاں دسیا ہے ایس کڑی نے سوشل میڈیا وچ بہوں پہلاں عبائیا لاہون دا اعلان کیتا سی۔ 
لمیرے چر توں سعودی عرب وچ زنانیاںبارے اجہے قنون موجود نیں جیہڑے بنیادی انسانی حقاں نال ٹکراندے نیں پر کیونجے سعودی عرب ’’اتحادی‘‘ سی تاں مارے مغرب تے مریکہ وچ ایس تے کھپ گھٹ پیندی سی۔ 
پر ہن اجیہاں خبراں دبادب چھپ رہیاں نیں۔ 
یورپی یونین دا تازہ اجلاس بے وچار ویروا ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ وچار ویروا وچار ویروا دے ہور کالم چکوال وچ احمدیاں تے حملہ ایس دے مگر کون؟ سندھ طاس معاہدہ ورلڈ بینک دی ضمانت؟ تلور خیبر پختونخوا وچ نشتہ؟ پر وزیر اعلی پابندیاں لا دتیاں۔چکر 
مکر ٹرمپ دا مشیر ماسکو وچ؟ جہاز دا حادثہ غلطی کس دی سی؟پڑچول پی ٹی آئی تے جماعت اسلامی دے عدالتاں تے ’’حملے‘‘ فریسٹریشن وادھو پہلا پاکستانی ائیر کریشنامزدآرمی چیف مارے گئے۔ 
ہائی کورٹسول ایوی ایشن نوں خود مختاریاں دیو ریسکیو دا کم مقامی آبادی نے کیتا، ادارے بعد وچ آئے۔ 
ات گردیاں توں چھنڈے پہلے ملکاں وچ انڈیا، افغانستان تے پاکستان رلتی۔گلوبل 
انڈکس ترے طلاقاں مسلم پرسنل لاء نوں نہ چھیڑو۔‫ 
سپریم کورٹ وچ علماء ہند دا بیان بھارت وچ کڑیاں پھاہے کیوں چڑھ رہیا نیں وِچوں وِچوں‘ اُتوں اُتوں الیکشن ۲۰۱۳ مسلم لیگ ن جے یو آئی ان پر جماعت کیوں نہیں؟ عمران خان دا چڑھا تے لہا ہندوستان۔ 
امریکہ معاہدہ پاکستان دوالے گھیرا تنگ اک وار پھیر ہیر دا قتل ؟ فاٹا پولیٹیکل ایجنٹاں دا راج طالبان نہ پیدا ہوون تے کیہہ ہووے؟ پاکستان سو گنڈھے تے سو چھتر کھاون دا ماہر پاک ہند بیوپار وچ امریکی اڑکا؟ ہندوستانی خفیہ ایجنسیاں نکمیاں یا حافظ دی چال چل گئی انڈو پاک سیاچن تے ۱۱ تے ۱۲ جون نوں گل بات۔۔نویں 
فساد دی جڑ؟ پشتون طالبان نہیں ہین کیہہ فوج نوں سچی مچی ملک دا فکر پیا ہویا؟وچار ویروا وزیر اعظم نوں سزامڈھلے نقطے تے پھیر وی گنجل پاکستان تے فوج کڑکی وچ ہور چوپو میاں صاحب صرف زمینی راہ ہے تہاڈے کول عاصمہ جہانگیر نوں میمو کمیشن دی دھمکی زرداری منموہن سنگھ ملنی کُجھ نکلیا ایس وچوں؟ حقانی نوں وی منصور والا حق ملنا چاہیدا وزیر اعظم بجلی بحران اک ہور پھڈا گیلانی بجلی منگی، من موہن دے دتّی پاکستان سینٹ الیکشن جمہوریت پکّی ہوئی یا ذلیل پاکستان دوہزار باراں دے اخیر تیکر ہندوستان نال بیوپار نارمل بلوچستان پاک ایران سانجھ یا گٹھ جوڑ بلوچستان کارڈ پاکستان تے امریکہ دا بھیڑ یا وارننگ؟ امریکہ پاکستان ایجنٹاں دی کھیڈ پھنے خانی رہوے گی یا پاکستان ؟ سکرٹ، ساڑھیاں، جیناں ، پتلوناں تے سلیولیس والیو سن لوو مسئلہ دہشت گردی دا ہائی وے بند کرن دا ہے بھاء جی ایہہ تقریری مقابلہ نہیں نظریاتی جنگ ہے نیول بیس حملہ یار دیاں آونیاں جانیاں ویکھو سعودی عرب تے متحدہ امارات پاکستان دی تباہی دا سبب چینیاں پاکستان نوں لال جھنڈی وکھا دتّی بلوچستان وچ پنجابیاں دے ٹارگٹ قتل بھٹو ریفرنس کیہہ پیپلز پارٹی پھس گئی ہے؟ پیپلز پارٹی سندھ کارڈ پنجاب وچ ہارن دا اعلان؟ شہیدی رتبہ پاون لئی سپریم کورٹ دے خلاف پی پی دی سندھ ہڑتال کیہ پیپلزپارٹی مذہبی ات واد دی بھیالی؟ مصر لوکاں دے قتلام دا فیصلہ ہو گیا؟ نواز شریف ہتھوں پریشان زرداری نے پرویز مشرف نال سانجھ ودھاؤن دا منصوبہ بنا لیا قریشی بھٹو دی شاگردی وچ میڈیا دے خلاف قرارداد سارا حاکم میل ننگا ہو گیا رنگی کو نارنگی کہیں، دیکھ کبیرا رویا مڈھلا مسئلہ؟ عافیہ صدیقی کیس کجھ سانوں مرن دا شوق وی سی این آر او دے مکا توں مگروں کیہ ہونا؟ لشکر طیبہ تے پاک ہند بھیڑ ات واد تے کیری لوگر بل تے بحثاں فضول وقت دا گواؤنا کمالیہ پسند دا ویاہ کرن والا مولوی بیوی سنے قتل نواں بجٹ نہ ایدھر نہ اودھر لہور وچ راء دے چار ایجنٹ پھڑے گئے جنرل پیٹریائس دا دو ہفتیاں دا ٹسٹ مطلب کیہہ ؟ وزیر اعظم گیلانی تے صدر زرداری وچ پاڑپے گیا؟ عدلیہ بحالی دی تحریک پنجاب دی؟ وچار ویروا قاتل لیگ تے قاتل دی پارٹی دا گٹھ جوڑ نہ وزارتی نہ صدارتی، پاکستان وچ زردارتی نظام ہے شریفان نااہلی فیصلہ جاگیردای سیاست دا کالا منہ ننگا، زرداری دی سیاسی خودکشی اوبامہ خارجہ پالیسی پاکستان افغانستان نمبر ون متھیا گیا ہندوستان پاکستان سر الزام دھرن توں پہلاں اپنی منجی ہیٹھ ڈانگ پھیرے آئی ایم ایف دا قرضہ نہ پوری ہوون والیاں شرطاں مشرف جونئیر یا آصف علی مشرف؟ جنرل مشرف اپنے گناہواں نوں ثواب بنا گئے وزیر اعظم دے مریکی دورے وچوں کیہہ نکلے گا بینکاں، صنعت کاراں تے بیوپاریاں دے پھوکے وین انڈیا،پاکستان پانی بارے چھیتی گل بات شروع کرن لئی تیار؟ ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار خبراں انڈیا،پاکستان پانی بارے چھیتی گل بات شروع کرن لئی تیار؟ انڈیا ،‫ پانی بارے چھیتی گل بات شروع کرن لئی تیار؟ وچار ڈیسک اے پی پی بھارت تے پاکستان دے افسراں ایہہ گل کیتی ہے پئی اساں جلد گل بات شروع کر سکدے ورلڈ بینک سندھ طاس معاہدے پاروں نہ تے غیرجانبدار ماہر گھلن دی بھارتی گل منی اتے نہ ہی پاکستان دا ایہہ مطالبہ منیا کہ ورلڈ بینک مصالحتی کورٹ لئی جج گھلے۔ایس 
صورتحال وچ پاکستان تے بھارت نوں ڈیڈ لاک توڑنا لوری دا ہے۔بھارتی 
فارن منسٹری دے بلارے ایہہ دس پائی پئی سانو آپدی عالمی ذمہ داریاں دا احساس ہے اتے اساں مستقبل وچ مذاکرات کرن لئی تیار ہاں۔اک 
پاکستانی آفیسر ناں نہ دسن تے دسیا پئی اساں جلد براہ راست گل بات شروع کراں گے۔ 
قائداعظم یونیورسٹی دے پروفیسرعارف محمود خش نیں پئی ہن گل بات شروع ہو جاون گیاں۔پر 
پاکستان نوں آپدا مقدمہ تگڑا کرنا لوڑی دا ہے۔‫ 
دا آپدا’’اری گیشن‘‘ بندوبست ناکارہ ہو چکیاہے اتے ایس پاروں فیصدی پانی ضایا ہو جاندا ہے۔ 
فیصد کراچی والیاں کول سیوریج دی سہولتاں کوئی نہ، ہائے او ربّا ٹرمپ دور وچ پاک امریکہ تعلقات غیر یقینی رہن گے جناح انسٹی ٹیوٹ نیب والے آپ بدعنوانیاں وچ سہولت کار نیں۔ 
سپریم عوامی ورکرز پارٹی دا نویں پارٹی صدر فانوس گجر لئی پنجاب کالجاں دے اُستاد سڑکاں اُتے ۔خادم 
اعلی سندھ جرگہ کُڑیاں نوں سیاستاں دی بھینٹ چڑھان لئی چکوال وچ احمدیاں تے حملہ ایس دے مگر کون؟ ورلڈ بینک سندھ طاس معاہدے نوں بچاون آگیا پاڑ ودھ گئی سراج الحق تے نواز دا ’’مک مکا‘‘ تلور خیبر پختونخوا وچ نشتہ؟ پر وزیر اعلی پابندیاں ۔ 
شیخ رشید پاڑ ودھ گئی سراج الحق تے نواز دا ’’مک مکا‘‘ ہے۔ 
شیخ رشید وچار ڈیسک اک ٹاک شو وچ شیخ رشید جماعت اسلامی دے امیر مولانا سراج الحق نال سدھے ہو گئے۔ایہہ 
فریسٹریشناں ایس گل دا اشارہ پئی کم بہوں خراب ہو رہیا جے۔ 
شیخ ہوری تے جماعت اسلامی دوناں دا وڈے وڈے پروجیکٹاں تے رل مل کم کرن دا لمیرا تجربہ۔‫ 
مخالفت تے افغان جہاد توں اینہاں خوب مال کمایا۔‫ 
مخالفت انہاں دا اوڑھنا بچھوناسی تے کسے دور وچ میاں ہوری انہاں دے لیڈر سن۔فوجاں، 
عدالتاں تے میاں ہوری کدی اوہناں نوں بہوں چنگے لگدے سن اتے جماعت اسلامی نوں اوہ پاکستان دے اصل محافظ منیندے سن۔ 
پر اج کل انہاں نوں سارے ہی بھیڑے لگدے نیں۔کسے 
دن اوہ راحیل شریف نوں وی مارشلاء نہ لاون دا طعنہ دین گے۔‫ 
ہوری واجپائی نوں سدھ لیا تے شیخ ہوری چھال لا کے مشرف ول ہو گئے۔ 
جداں نواز شریف تے بینظیر ہوراں جمہوری میثاقاں تے راضی ہوئے تاں شیخ جی اس ٹیم نال جیہڑی دوناں نوں مڑ آون تو ڈکے۔پر 
اوہ آئی نوں کنج بدل سکدے سن۔اوہناں 
مافی تلافی دی بہوں کوششاں کیتیاں پر کجھ نہ ہویا۔عدالتاں 
تے کیانی تے اوہناں نوں غصّہ پئی انہاں مشرف داساتھ نہ دتا۔ 
اے آر وائے دے ٹاک شو وچ انہاں عدالت تے سراج الحق دوناں نوں رگیدیا۔انہاں 
آکھیا پئی عدالت دے احتراماں پاروں میں کجھ آکھنا نہیں چاہندا پر ساڈے موجب پندرہ دسمبر نوں فیصلہ آجانا چاہیدا سی۔اینج 
عدالتاں بارے انہاں کجھ نہ آکھدے ہوئے سب کجھ آکھ وی دتا۔ 
پر سراج الحق بارے تے اوہ سدھے ہی ہو گئے۔بس 
جماعت اسلامی تے غصّہ کڈھ کے رانجھا راضی کرن دا آہر کیتا۔ 
’’‫ الحق سویرے کنونشن کردے نیں تے شام نوں شہباز شریف کول چلے جاندے نیں۔انہاں 
نوں سنیٹر وی نواز لیگ ہی بنایا ہے۔‘‘ 
شیخ ہوراں دی آخری امید بلاول نال ہے اتے مشرف وانگ اوہ مسلم لیگ ق ، پی ٹی آئی تے پی پی پی دے اتحاداں بارے سوچ رہے نیں۔انہاں 
آکھیا پئی اصل اپوزیشن یا میں ہاں یا عمران خان ، بلاول کل نوں ساڈے نال رل سکدا ہے۔ 
شجاعت دا ناں ہی نہ لتا کیونجے انہاں نوں شک ہے۔ 
اک زمانے وچ اوہ مک مکا دا الزام پی پی پی تے لاندے سن پر اج کل ایہہ الزام ’’منصورہ‘‘ تے ہے۔‫ 
خان جو آپ آکھنا نہیں چاہندے اوہ شیخ صاحب توں آکھواندے نیں اتے شیخ ہوراں نوں وی آپدا ایہہ کردار پسند ہے۔ 
تلور خیبر پختونخوا وچ نشتہ؟ پر وزیر اعلی پابندیاں لا دتیاں۔چکر 
مکر وچار خبراں تلور خیبر پختونخوا وچ نشتہ؟ پر وزیر اعلی پابندیاں لا دتیاں۔چکر 
مکر تلور خیبر پختونخوا وچ نشتہ؟ پر وزیر اعلی پابندیاں لا دتیاں۔چکر 
مکر وچار ویروا پشور پہلاں عمران خان ٹیوٹ کیتی فیر وزیر اعلی خٹک ہوراں اک اجہی چیز تے پابندیاں لاون دا اعلان فرمایا جو اوہناں دے صوبے وچ ہے ہی نہیں۔ایہہ 
اعلان اینج دا ہے جنج صوبہ سندھ یا پنجاب دے وڈے وزیر ایہہ اعلان کر دین کہ اساں کراچی یا وسطی پنجاب وچ جاگیرداریاں مکا رہے ہاں۔اج 
کل تلور تے قطری عرب شکاری خبراں وچ نیں، بھلا کیوں؟ تساں تے جاندے ہی ہو۔پر 
تلور دے شکار وچ تے نرے قطری شامل نہیں سگوں دبئی والے شیخ وی نیں اتے لندن بعدوں ساڈی اشرافیہ دا دوجا وڈا ٹھکانہ تے متحدہ عرب امارات ہی ہے ۔ 
پر میڈیا وچ سارا زور قطریاں تے ہے۔ 
جے تساں ایس مسئلہ نوں حل کرنا چاہندے ہو تے نریاں سیاستان نہ کھیڈو اتے پابندیاں توں اگے ودّھو۔تلور 
عقاب دی خوراک ہے اتے ہزاراں سالاں توں ساڈے تپڑی واسی، خانہ بدوشی اتے قبائلی سماج وچ عقاباں دا وڈا کردار سی۔جنوراں 
دے راکھی ایس کہانی دے جانو نیں پر اج عقاب تے تلور دونوں ہی ’’تیزیاں نال مک رہے جنوراں دی لسٹاں وچ نیں۔انگریزیاں 
وچ اینہاں نوں آکھدے نیں۔ 
تلور دی حفاظتاں تاں مارے اہم جے اتے وائلڈ لائف ایس بارے مہماں اساریاں نیں۔ 
پر ایس دے نال نال جے تساں یونیسکو دی دی لسٹ ویکھو تاں اس وچ ’’عقاباں دی پرورشاں‘‘ وی شامل جے۔ 
پر اساں تے نریاں پابندیاں لانا ہی جاندے ہاں یا پھیر سیاستاں پاروں ’’تمغے‘‘ ۔ 
نویں سیاسی بریڈ تیار کرن لئی جنرل ایوب ، ضیاء اتے مشرف نیں کنج بلدیاتی بندوبستاں نوں ورتیا سی، ایہہ ساڈی تواریخ جے۔بسنت 
تے پابندیاں لا کے عدالتاں وی تنغے سجائے سن۔ 
ہن خٹک ہوری وی اک تمغہ لایا ہے تے میڈیا وچ بیٹھے اوہناں دے حواری واہ واہ کریندے پئے پنجاب تے سندھ دی سرکاراں وی اج کل کرپشن مخالف اشتہاری مہماں نال اجہے تمغے چلا رہیاں نیں۔ 
سوال ایہہ ہے تساں تلور دی نسل نوں ودھان لئی کیہہ کیتا ہے، ہن تیک؟ اج کل دے موسماں وچ تلور روس ولّوں آندے نیں اتے بھکر نیڑے اینہاں دی آمداں ہوندیاں نیں۔اتھے 
دے تگڑے بندیاں ایس نوں عرباں کولوں مال بٹورن دا ذریعہ بنایا ہے۔تلور 
دے شکار تے پابندیاں نیں پر سرکار کول خصوصی اجازتاں دی قنونی گنجائشاں نیں۔جداں 
عدالت وچ مقدمہ آیا تے سرکار آکھیا پئی عرباں نال تعلقاں پاروں ایہہ گنجائشاں لوڑی دیاں نیں۔عدالت 
چپ کر گئی پر ایہہ نہ آکھیا کہ تساں ایس بریڈ نوں وادھو پالن لئی کم کر سکدے ہو۔پر 
اساں سب، لوک نہیں سگوں ادارے تے اشرافیہ ڈنگ ٹپاؤ پالیسیاں وچ غرق رہندے ہاں۔پابندیاں 
تے تمغے لاون دا ورتارا کوئی ساڈے کولوں سیکھے۔کتا 
کھوہ وچ ہی رہندا ہے تاں اساں بوہکیاں نال نکلے پانی نوں’’پھوکاں‘‘ مار کے پی لین تے راضی۔اج 
کل اینہاں ’’پھوکاں‘‘ نوں ٹیکر کہندے آں۔ایہہ 
چکرمکر اساں آپدے آپ نوں ہی دیندے ہاں۔ساڈا 
پچھلا ویروا وی تساں پڑھ لیناں تاں جے تہانوں پوری گل چیتے رہے، ایس دا لنک تھلے لا رہے ہاں۔ 
فیصد کراچی والیاں کول سیوریج دی سہولتاں کوئی نہ تلور دا شکار، قطری شہزادے ، سیاستاں کسان نوں ریال لبھن تاں خیری سلا؟ چینل تے اْردو میڈیا چپ۔۔۔تساں 
وی پڑھو۔۔صرف 
وچار تے۔ 
بھکر پنجاب دی منکیرہ تحصیل توں خبر آئی ہے پئی تلور دا شکار کرن والے قطری شاہی خاندان دے سپوتاں ہتھوں کساناں دی فصلاں خراب ہورہیاں نیں۔ 
اینج لگدا ہے کہ ایہہ پہلی وار ہوریا ہے۔ 
خبر دی ٹائمنگ ’’سیاسی‘‘ ہے اتے لمیرے عرصہ توں پاکستانی قوانین لندن ، مڈل ایسٹ تے امریکی ’’شہزادیاں‘‘ تے نہیں لگدے۔ 
خبر موجب کساناں جلوس کڈھیا تے پلس انہاں نوں پیار محبتاں نال روکن دی کوششاں کیتیاں۔ 
کساناں آکھیا پئی تُسی ’’شہزادیاں‘‘ نوں ڈکو۔ 
جدوں کسان شہزادیاں دے کیمپاں ول ودھن لگے تاں پلس اوہی کیتا جو ہمیشہ توں ہوندا ہے۔ 
پھینٹی لاون بعد وچ منکیرہ دے اسٹنٹ کمشنر محمد مصطفی ہوراں مزاحمتیاں نال گل بات شروع کردتی ۔ 
کساناں آکھیا اساں چنے دی فصل لائی ہے اتے ساڈا سارے سال دا گذارا ایس فصل تے ہی ہوندا ہے۔ 
اک مزاحمتی دسیا پئی دبئی دے شکاری ساڈی فصلاں نوں گھٹ نقصان پہنچاندے نیں اتے ایس نقصان پاروں کساناں نوں رقماں وی دیندے نیں ۔جدوں 
کہ قطری شہزادے کنجوس نیں۔ 
پچھلے دس سالاں توں ایہو کجھ ہو رہیا ہے۔ 
پچھلے سال قطری شہزادیاں آکھیا سی پئی اساں ایس علاقے وچ سکول تے ہسپتال وی بناواں گے پر ہن تیک کجھ نہ ہویا۔ 
ڈسٹرکٹ پلس آفیسر خالد مسعود ہوراں ڈان نوں دسیا پئی علاقے دے لوک ہر سال شاہی شکاریاں کولوں رقماں لیندے نیں اتے بہتی رقماں لئی پہلاں احتجاج کردے نیں تاں جے رقم وادھو ملے۔ 
لگدا ہے پانامہ کیس وچ قطری شہزادے دے پتربعدوں ایس خبر دی اہمتیاں ودھ گیاں نیں۔پر 
حوصلہ رکھو میڈیا زیادہ کھپ نہیں پائے گا ۔ 
بھلیکھے وچ نہ رہنا، ایس دی وجہ عرباں نال پیار نہیں سگوں چمک ہی ہے۔ 
حیران کن گل تے ایہہ ہے پئی جنگلی حیات دے تحفظاں لئی بنائے عالمی ادارے نوں اسارن لئی بہوں وڈا فنڈ سعودی عرب دے پادشاں شہزادہ سلطان بن عبدالعزیز آل سعود دتاسی۔ 
اینج شکاری آپوں جنگلی حیات نوں بچاون لئی فنڈ کررہے نیں تاں اساں نرا پاکستانی میڈیا نوں کیوں پھنڈیے۔ہور 
تے ہور، دبئی والے وی ایس فنڈ وچ حصہ پارہے نیں۔ 
پئی ذرا ایس سب بارے غور کرو،کسان رقماں چاہندے نیں فیر بھاویں تلور کوہ لو۔ 
اخبار خبر وی سیاستاں پاروں خبر تے لا دیندے نیں پر اجہی خبراں نریاں انگریزیاں وچ پھبدیاں نیں۔ 
پر سانوں سب تے نظر رکھنی چاہیدی ہے۔ 
سندھ طاس معاہدہ ورلڈ بینک دی ضمانت؟ انسانی حقاں دا عالمی دیہاڑ۔کون 
کس نال کھیڈ رہیا جے گواچی پچھان جہاز دا حادثہ غلطی کس دی سی؟پڑچول خوش وسیں او دیس اساڈیا ء دی جنگ آزادی دے سورمیاں دی کیہہ پاکستان بھٹو توڑیا سی؟ دسمبرتوں مارچدی کہانی ایہہدناں دی کہانی ہے کہدسمبر نوں قومی اسمبلی اتے دسمبرنوں صوبائی اسمبلیاں دی چوناں بعدوں ہن اقتدار دی منتقلی دا ٹائم سی۔جنوری 
تے فروری وچ جہیڑی سیاستاں کھیڈیاں گیاں اس نوں جانن بعدوں ہی ایہہ گل سمجھ آندی ہے پئی یحیےٰ خاندناں تیک قومی اسمبلی دے اجلاس نوں کیوں لمکاندا رہیا سی۔اجلاس 
نہ ہون ۔۔۔ 
اگے پڑھو سندھی رہتل دا ایکتا دیہاڑ نسل پرست قوم پرستاں پاروں یورپی یونین ٹٹ رہی جے؟ ڈونلڈ ٹرمپ اتے امریکہ چ قومی جھنڈے ساڑن دی گھٹناواں پہلی بابا گرو نانک کانفرنس ٹرمپ دی پاکستان پالیسی بھوٹان بھارتی تجارتی راہداریاں وچ رلن توں انکاری مودی منصوبہ ٹھپ کیہ صدارت دی ذمے واری ٹرمپ دی خود پسندی نوں ختم کر سکدی ہے؟ جہانگیر بدر لوٹیاں دی دنیا وچ اک جیالا روس تتّے پانیاں تیک پر بیانیہ پرانا ہی رہ سی؟ کیہ امریکی پردھانگی مک رہی اے؟ بی بی سی توں پنجابی پروگرام زرداری جو آکھ نہ سکیا ’’ہنیرے دا اک عہد‘‘ برٹش سرکار نوں معافیاں کیوں منگنیاں چاہیداں نیں؟ ششی تھارور اج تے ہو گئی …‫ ، ترکی نہرو دے بھیڑا وزیراعظم ہون دیاں نشانیاں ٹرمپ دی ’’جنت‘‘ اتے نویں جنگاں؟ امرِت ویلے پھُرنا عام آدمی پارٹی دی جِت چرچِل دے کُجھ کارنامے بدی دی جڑھ بلوچستان وچ علیحدگی دی تحریک پنجابی کیوں ضروری اے؟ امن دیہاڑ۔۔۔؟۔۔۔ 
دسمبر علی پور چٹھہ توں پارلیمنٹ تائیں دسمبر۔۔۔ہائے 
دسمبر مکے گیاں گل مُکدی ناہیں اشرافیہ جمہوریت۔۔۔ 
نا منظور ایڈونچر آف عمران خان سارک کانفرنس تے اوہدے بعد استنبول خلافت عثمانیہ تے امریکی بلانڈاں سندھ دی ونڈ تے عمران خان پاکستان وچ اینی سستی موت کیوں اے؟ کوٹ رادھا کشن دُکھانتمذہبی جنون دا بھرواں نمونا پواڑہ امریکہ وچ ،فیدے چینیاں دے خادم اعلیٰ دے تیرھاں سرکاری دفتر شاہ حسین کالج نوں ختم نہ کیتا جاوے وچارہ پنجاب ’’گڈ گورننس‘‘ مبارک وچارہ پنجاب وچارہ پنجاب بھٹو ازم دا نعرہ کافی نہیں امریکی اِنقلاب سِر پرنے ربڑی دودھ تے دہی بھلیاں والا صدر امریکی اِنقلاب سِر پرنے ایہہ وی آئی پی نیں کہ بدمعاش؟ دھرنے تے سہکدی ہوئی ملکی معیشت کالا باغ ڈیم بہت ای ضروری اے چھڈو خواب تے جاگداسچ ویکھو ’’مرسوں مرسوں سندھ نہ ڈیسوں‘‘ غریب دی ووہٹی ساریاں دی بھابی، اردو چینل پنجابی ڈرامے کراچی وکھرا صوبہ کیویں تے کسراں؟ بارے شعور دی لہر کرائے دے انقلابی معاشی دھاڑوی بغیر کھادے پیتے، گلاس توڑن دے بارھاں آنے ۔۔۔ 
ڈیڈ لاک دی اینڈ۔۔۔ 
سوِس بینکاں اندرلے دھن دا مسئلہ اسٹیبلشمنٹ ۔۔۔ 
کیہ کرے؟ مذہبی ٹھیکیدار؟ ان پڑھاں دا ملک موتیلی کیمیائی طاقت سیاسی گند دی صفائی کیویں ہووے گی؟ گرم گرم سیاسی کباب تے ٹھنڈے خطاب دماغ توں بغیر حکومت سیاسی احتجاج۔۔۔ 
لوکاں دی کمبختی ایہہ روپیہ کیہدا جے؟ ایہہ ڈالر کیہدا جے؟ بیک ڈور رابطے، فائدہ کیہدا، نقصان کیہدا؟ بے رحم زمانے نوں تکدیاں لاشاں تے عید اینی درندگی؟ درندے تاں ایہہ نہیں کردے پردھان کینیڈی دے اکھوتی قاتل دی کہانی ہندوستان وچ غریباں دی گنتی دُنیا وچ سبھ نالوں زیادہ لوڈ شیڈنگ یاں لوڈ شیئرنگ اجتماعی دانش دا قتل عام مہان مہا ماتا ’’بھیڑے رون نالوں چُپ چنگی‘‘ ابادی دے مسئلے تے رہائشی کالونیاں مستقبل توں جھوٹھیاں آساں نہ رکھو آبادی دا عالمی دن تے اسیں تھپڑ بچے سازی وِچ ساڈ ی خود کفالت روسی پٹی دی کہانی کالا باغ ڈیم بہت ای ضروری اے آپھرے ہوئے امریکی ایجنٹ ہندوستان دا حاکم ٹولا اتے اوہناں دیاں سیاسی پارٹیاں بالکل بے غیرت اتے مجرم ہن قوم نوں نواں تارا مسیح مبارک ہووے میڈیا طالبان نُوں سیاسی مرتبے دے رہیا اے کچرا گیان دا وڈا ہتھیار ہے ٹیوی ہندوستان وچ ایمرجینسی دی ویں ورھے گنڈھ وفاقی بجٹ تے لوکائی پاکستان تے اسلام دا غلط تاثر قادری دیاں ہائی جیکنگ مِنتاں۔۔۔فوج 
ولوں ٹھنڈ طاہر القادری تے مظفر وارثی دی ’’خود نوشت‘‘ وچوں راجہ پورس لہور شہر وچ پنجاب نال زیادتی؟ کوئی اج دی گل اے؟ ڈِگا کھوتی توں۔۔۔ 
ورمے نال ہڈیاں وچ موریاں توں گرفتاری تک ایہہ سوانیاں نہیں لکڑاں نیں سندھ طاس معاہدہ ورلڈ بینک دی ضمانت؟ ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار کالم تے کالمسٹ سندھ طاس معاہدہ ورلڈ بینک دی ضمانت؟ سندھ طاس معاہدہ ورلڈ بینک دی ضمانت؟ وچار ویروا ورلڈ بینک نے اک وار پھیر سندھ طاس معاہدے وچ ثالثی توں ہتھ کھچدیاں دوہاں ملکاں نوں کیہا ہے جو اوہ جنوری تیکر آپسی گل بات راہیں مسلیاں نوں حل کر لین۔ 
دوہاں ملکاں وچکار جھیڑا کشن گنگا تے ریتلے دے پن بجلی بناون والے پروجیکٹاں تے ہے۔ 
پاکستان دی منگ ہے جو ورلڈ بینک اہناں مسلیاں دے حل لئی عدالت بناوے پر ہندوستان دا کہنا ہے جو ایس تے ماہر ایکسپرٹ لایاجاوے۔ 
ورلڈ بینک نے دوہاں دی منگ نوں رد کردیاں کہیا ہے جو اوہ نہ عدالت بنا رہیا ہے تے نہ ہی ماہر لا رہیا ہے سگوں اوس نے کہیا ہے جو دوہیں ملک آپسی گل بات راہیں اہناں مسلیاں دا حل کڈھن۔ 
سندھ طاس معاہدہ ۱۹۶۰وچ ہویا سی جیس تے ہندوستان دے وزیر اعظم پنڈت جواہر لال نہرو تے پاکستان دے صدر ایوب خان نے دستخط کیتے سن۔ 
ایس معاہدے وچ ایہہ متھیا گیا سی جو دریائے ستلج، بیاس تے راوی دا پانی ہندوستان نوں ملے گا تے چناب جہلم تے سندھ دا پانی پاکستان نوں۔ 
معاہدے وچ ایہہ شق رکھی گئی سی جو ہندوستان پاکستان نوں ملن والے دریاواں تے بجلی پیدا کرن دے پروجیکٹ لا سکدا ہے پر اوہ پانی نوں نہ روک سکدا ہے تے نہ ہی ۲۰ فیصدی توں ودھ پانی مقامی لوڑاں لئی ورت سکدا ہے۔ہندوستان 
نے ایسے شق راہیں کشن گنگا، تے ریتلے ورگے ہائیڈرو الیکٹرک پروجیکٹس بنائے ہین۔ 
پاکستان دا دعوی ہے جو ہندوستان اہناں پراجیکٹاں راہیں پاکستان دا پانی روک رہیا ہے پر ہندوستان ایس نوں منن توں انکاری ہے۔ 
ایس جھیڑے دے حل لئی ہندوستان اک ماہر لوانا چاہندا ہے جدوں کہ پاکستان ایس تے عدالت لوانا چاہندا ہے۔ 
معاہدے وچ لکھیا ہویا ہے جو جے کر دوہاں دھراں وچ کسے مسئلے تے پاڑ پے جاوے تے اک غیر جانبدار ماہر نوں لایا جا سکدا ہے جیہڑا دسے جو پانی رک رہیا ہے یا نہیں۔ 
جے کر ماہر ایہہ فیصلہ نہ کر سکے تے شکایتی ملک عدالت بنوان دی منگ کر سکدا ہے۔ 
ایس عدالت نوں بناون وچ ورلڈ بینک کردار ادا کر سکدا ہے۔ 
پر ورلڈ بینک دے ماہراں دا کہنا ہے جو ایہہ معاہدہ دو دھراں وچکار ہے تے ورلڈ بینک ایس دا ضامن نہیں ہے۔ 
ہاں جے دوہیں دھراں منن تے ورلڈ بینک ماہر لا سکدا ہے یا عدالت بناون وچ مدد کر سکدا ہے۔ 
پاکستان وچ ایہہ گل دھمی ہوئی ہے جو ورلڈ بینک معاہدے دا ضامن ہے تے جے کوئی دھر وی معاہدے دی خلاف ورزی کرے تے ورلڈ بینک ایس نوں روک سکدا ہے۔ 
حقیقت ایہہ ہے جو ورلڈ بینک کول اجیہا کوئی اختیار نہیں ہے جو اوہ کسے وی دھر نوں جبری روک ورلڈ بینک دا کہنا ہے کہ اوہ دوہاں دی مرضی نال ثالثی توں ودھ کجھ نہیں کرسکدا۔ 
ایسے لئی اوس نے دوہاں ملکاں دیاں منگاں رد کردیاں اوہناں نوں آپو وچ گل بات کرن لئی آکھیا ہے۔ 
کیہہ پاکستان بھٹو توڑیا سی؟ دسمبرتوں مارچدی کہانی انسانی حقاں دا عالمی دیہاڑ۔کون 
کس نال کھیڈ رہیا جے گواچی پچھان جہاز دا حادثہ غلطی کس دی سی؟پڑچول خوش وسیں او دیس اساڈیا ء دی جنگ آزادی دے سندھی رہتل دا ایکتا دیہاڑ نسل پرست قوم پرستاں پاروں یورپی یونین ٹٹ رہی جے؟ ڈونلڈ ٹرمپ اتے امریکہ چ قومی جھنڈے ساڑن دی پہلی بابا گرو نانک کانفرنس ٹرمپ دی پاکستان پالیسی خبراں کیہہ پاکستان بھٹو توڑیا سی؟ دسمبرتوں دسمبرتوں مارچدی کہانی عامر ریاض ایہہدناں دی کہانی ہے کہدسمبر نوں قومی اسمبلی اتے دسمبرنوں صوبائی اسمبلیاں دی چوناں بعدوں ہن اقتدار دی منتقلی دا ٹائم سی۔جنوری 
تے فروری وچ جہیڑی سیاستاں کھیڈیاں گیاں اس نوں جانن بعدوں ہی ایہہ گل سمجھ آندی ہے پئی یحیےٰ خاندناں تیک قومی اسمبلی دے اجلاس نوں کیوں لمکاندا رہیا سی۔اجلاس 
نہ ہون دی کہانی تے سب جاندے نیں پر ایک بااختیار مارشلاء ایڈمنسٹریٹر اتے آرمی چیف ایس اجلاس نوں دناں تک کیوں لمکایا ایس بارے سب پاسے خموشی۔ 
طاقتاں دا تھم جی ایچ کیو سی اتے جنرل یحیےٰ خان اتے اس دے سجن ،جنرل وائیں، جنرل شیر علی پٹودی، ائیر مارشل خان،‫ نور جنرل صاحبزادہ یعقوب علی خان تے جنرل عمراسد محمد تے زبیرمحمد دا پیو اقتدار دے مالک سن۔سارے 
اہم فیصلے تے ایہہ کردے سن پھیر اوہناں اجلاس کیوں نہ بلایا؟۔اوہ 
کیہڑے ٹیچے سن جس تے مجیب تے بھٹو وچ اتفاق سی اتے اوہ کیہڑے ٹیچے سن جس تے دوناں وچ اختلاف سن۔بھٹو 
اجلاس ملتوی کرن دا آکھیا سی یا دناں دی شرط ہٹاون دا آکھیا سی؟فیر مارچ نوں ملٹری ایکشن شروع ہو گیا تے رل مل بیٹھن دی گنجائشاں گھٹ ہوندیاں گیاں۔پر 
جدوں ملک ٹٹ گیا تے ملبہ کدی بھٹو تے پاندے نیں اتے کدی یحییٰ خان دی شراب نوشی نوں نشانہ بناندے نیں۔ 
ایہہ سب اک کھیڈ ہے۔ 
دسمبر دی چوناں بعدوں ہن اقتدار منتقل کرنا سی اتے ایہہ کم جنرل یحییٰ تے اس دے حواریاں دا سی۔ 
بھٹو ہوراں مغربی پاکستان وچ سویپ کیتا سی اتے سیٹاں چوں سیٹاں انہاں جتیاں سن۔ 
بھٹو ہوراں توں بعدوں مغربی پاکستان دی اسمبلی وچ دوجی وڈی جماعت قیوم لیگ سی جس نیں سیٹاں جتیاں سن۔ 
جماعت اسلامی، جمعیت علماء پاکستان تے جمعیت علماء اسلام نیں نشستاں جتیاں سن اتے نیب کول قومی اسمبلی دی نریاں سیٹاں سن۔ 
مجیب الرحمن نوں مشرقی پاکستان وچ اکثریتاں حاصل سن اتے سیٹاں نال اوہ قومی اسمبلی وچ سب توں وڈی جماعت دا آگو وی سی۔ 
ایہہ اوہ ویلہ سی جدوں عوامی لیگ تے پی پی پی رل مل کم کرسکدے سن پر جنرل یحییٰ چاہندا سی پئی ایہہ جماعتاں پہلاں یحییٰ نوں صدر منن اتے بعد وچ اجیہا آئین بناون جس وچ صدر کول اختیارات وادھو ہون۔ 
عوامی لیگ نکات دے ایجنڈیاں تے چوناں جیتی سی جیہڑے کینفیڈریشن دے اصولاں تے بنائے گئے سن۔ 
یحییٰ خان جیہڑا ایل ایف او جاری کیتا اوس وچ شرط سی پئی جے ایہہ اسمبلی دناں وچ آئین نہیں بناسکے گی تاں پھیر ایہہ آپدے آپ ترٹ جاسی۔ 
مغربی پاکستان وچ پی پی پی بعدوں جن پارٹیاں زیادہ سیٹاں جتیاں سن اوہ وی کنفیڈریشن دی مخالف اتے فیڈریشن دی حامی سن۔البتہ 
فیڈریشن دے حامیاں وچ کجھ مرکزیت پسندیاں نوں اپنانا چاہندے سن ،کجھ کمزور مرکز دی گل کردے سن اتے کجھ مرکزتے صوبیاں دے اختیاراں وچ بیلنس دے حامی سن جنج پی پی پی۔ 
ہن تسی اک گواہ دی باتاں پڑھو تاں جاکے تہانوں جنوری تے فروری دے حالت بارے چیتا ہوسی۔ایہہ 
گواہ بابائے سوشلزم شیخ رشید شیخ ہوری آپدی سوانح ’’جہد مسلسل‘‘ دے صفحہ توں تیک ایہہ داستان لکھی ہے جیہڑی ریکارڈ دا حصہ ہے۔ 
ایہہ داستان سانوں دسدی ہے پئی اس زمانہ وچ پی پی پی اندر اجہے لیڈر وی سن جیہڑے نکات نوں منن دی گل وی کررہے سن اتے پھیر بھٹو،مجیب ملاقاتاں دا احوال وی شیخ ہوری ریکارڈ کروایا ہے۔ 
ہن تسی پڑھو’’ جنوری نوں بھٹو ہوری قومی اسمبلی دے پیپلز پارٹی دے کجھ ممبراں نوں لے کے ڈھاکہ گئے۔ 
میں وی اس ٹیم وچ رلتی ساں۔ 
اساں انٹر کانٹینٹل ہوٹل وچ ٹہرے۔ 
شیخ مجیب سانوں آپ ملن ہوٹل آئے۔دونوں 
بھٹو تے مجیب اک کمرے وچ چلے گئے اتے شیخ مجیب تے بھٹو ہوراں وچ لمیری میٹنگ ہوئی۔ 
ایس توں بعد دونوں دھراں نیں آپدی آپدی ٹیماں بنائیاں تانجے کسے تحریری معاہدہ تے پہنچیا جائے۔ 
ایہہ گل ایس دا ثبوت ہے پئی دونوں لیڈراں رل مل حل کڈھنا چاہندے سن۔ 
پی پی پی دی ٹیم وچ میں، جے اے رحیم، عبدالحفیظ پیرزادہ، رافیع رضا، حنیف رامے تے میاں محمود علی قصوری رلتی سن۔ 
قصوری ہوریویلے سر اپڑ نہ سکے۔ 
اگلے دن اساں دھان منڈیڈھاکہ پہنچے جتھے مجیب دی ٹیم موجود سی۔ 
انہاں وچ تاج الدین، نذر السلام، مشتاق کھنڈکر، ڈاکٹر کمال حسین، کیپٹن منصور علی تے قمرالزمان رلتی سن۔ 
مجیب ہوراں ساڈا تعارف آپدی ٹیم نال کروایا اتے پھیر اوہ ٹر گئے۔ 
چھ گھنٹے دی میٹنگ وچ اساں اک اک نقطے تے گل بات کیتی۔ 
چار نکات تے اتفاق پہلے دن ہی ہوگیا۔ 
پارلیمان دی بالادستی، بالغ رائے دہی تے مقررہ وقت تے انتخابات، وکھریاں کرنسیاں جیہڑی اک دوجے نال آسانی نال وٹائیاں مشرقی پاکستان توں سرمایہ مغربی پاکستان گھلن تے پابندیاں، وکھرا وکھرا بینکنگ ریزرو،مالیاتی پالیسیاں اتے وکھری، وکھری ملیشیا تے پیرا ملٹری فورس اوہ گلاں سن جس تے ساڈا پہلے دن ہی اتفاق ہاگیا۔ 
پر خارجہ امور تے ٹیکس بارے اتفاق نہ ہوسکیا تے اگلے دن لئی اجلاس ملتوی ہوگیا۔ 
اگلے دن دی میٹنگ توں پہلاں پی پی پی دے بندے چےئرمین نال مل کے بیٹھے۔ 
میری رائے ایہہ سی جے مجیب دی ٹیم کسی اک نقطے تے وی اڑی کیتی تاں سمجھوتہ نہ ہوسی۔ایس 
لئی سانوں اخیر نکاتاں نوں من لینا چاہیدا ہے پر تسی انہاں نوں سوشلزم تے راضی کرلو۔جدوں 
سوشلزم آئے گا تے دونوں ملکاں وچ غربت مکاون دا کم ہوسی تے بداعتمادیاں مک جاسن۔ 
بھٹو ہوری ایس تے راضی نہ سن اتے حنیف رامے وی میری مخالفتاں کیتیاں۔اساں 
لہور آئے تے ایتھے میاں افتخار الدین دے پتر عارف افتخار دے گھر اک ہور اجلاس ہویا۔ 
ایہہ راولپنڈی ڈویژن دے پارٹی دے اوہناں ممبراں دا اجلاس سی جیہڑے چوناں جت چکے سن۔ 
ایتھے وی میں آپدی پرانی گل مڑ کیتی بھٹو ہوری میرے توں اتفاق نہ کیتا اتے باقی سارے ممبراں وی بھٹو ہوراں دی رائے نال اتفاق کیتا۔ 
۔۔۔۔ایس 
توں بعدوں فروری نوں کراچی وچ پی پی پی دے ممبراں اسمبلی دا اجلاس ہویا۔ 
اتھے وی نکات نوں من و غن منن دے خلاف فیصلہ ہویا۔ 
اس دوران جنرل یحییٰ خان نے مارچ نوں قومی اسمبلی دا اجلاس بلاون دا فیصلہ کرلتا فروری نوں بھٹو ہوراں لہور دے مینارِ پاکستان وچ جلسہ کیتا اتے اس وچ آکھیا ’’اجلاس ملتوی کیتا جائے یا دناں دی شرط مکائی جائے‘‘۔ 
انہاں قومی اسمبلی دے ممبراں نوں انتباہ کیتا پئی جے تساں قومی اسمبلی دے اجلاس وچ رلتی ہوئے تاں تہاڈی لتاں توڑ دواں گا‘‘۔ 
ایہہ سن اوہ گلاں جیہڑیاں مارچ دے اجلاس حوالے نال اک گواہ لکھیا نیں۔ 
بھٹو ہوراں جاندے سن پئی جے دناں وچ فیصلہ نہ ہویا تاں اسمبلی ہی نہیں رہے گی تے جے اوہناں کنفیڈریشن من لتی تے اوہناں خلاف پاکستان نوں کمزور کرن دا پروپیگنڈہ ہوسی۔ 
ویسے وی بھٹو ہوری سمجھدے سن اساں فیڈریشن وچ ہی رہ سکدے ہاں اتے اک دوجے دی طاقتاں بن سکدے ہاں۔ 
جنرل یحییٰ ایس کھیڈ وچ بھٹو تے مجیب تے بھٹو کولوں ایہہ ضمانتاں چاہندا سی پئی اس نوں نویں آئین وچ طاقتور صدر منو۔ 
مجیب تے بھٹو پارلیمانی بالادستی تے سمجھوتہ نہیں کرنا چاہندے سن۔ 
جے یحییٰ خان دناں دی شرط مکا دیندا تے اسمبلی اجلاس وی ہوجاندا تے فیر اسمبلیاں کسے نہ کسے سمجھوتے تے پہنچ جاندیاں پر یحییٰ خان دناں دی شرط مکاون دی تھاں اسمبلی دا اجلاس ہی ملتوی کردتا۔مجیب 
تے بھٹو پارلیمانی بالادستی تے متفق سن پر جرنیلاں تے سول بیورو کریٹاں دا اک حلقہ پارلیمانی بالادستی دے خلاف سی۔ 
اس ٹولہ نیں ملٹری ایکشن دا فیصلہ کیتا پھیر جو ہویا اوہ سب دے سامنے ہے۔ 
ذرا غور کرو، جے کنفیڈریشن دا اصول مارچ وچ من لتا جاندا تاں پھیر مغربی پاکستان وچ وی ایہو گل ہونی بھٹو نوں ایس گل دا پتہ سی اتے انہاں شیخ رشید دے جواب وچ ایہو آکھیا بھٹو ہوری جاندے سن پئی کنفیڈریشن پاروں پاکستان کدی ترقی نہیں کر سکے گا۔ 
بھٹو ہوری علامہ اقبال تے قائداعظم وانگ ملک نوں اک قابل قبول فیڈریشن بنانا چاہندے سن جس وچ عوامی حکمرانیاں ہون۔ 
دلچسپ تضاد ویکھو پئی جیہڑے پاکستان وچ کنفیڈریشن دے حامی سن اوہ انڈیا دی فیڈریشن دی دن رات تریفاں کردے سن۔ 
کجھ اجہے ترقی پسند وی سن جیہڑے ’’قوماں دی حق خودارایت‘‘ دے حمایتی سن پر ایہہ حق خوداراریت دنیا دی کس وطنی ریاست وچ موجود سی انہاں کول ایس دا کوئی جواب نہیں سی۔ 
کراچی دی کمیونسٹ پارٹی تے بنگلہ دیش بناون دی قرار داد وچ منظور کیتے بیٹھے سی پر اس نیں کدی کشمیریاں دی آزادی دی گل نہیں کیتی سی۔اجہے 
حالات وچ فیض احمد فیض تے سبط حسن ورگیاں لیل و نہار وچ اداریہ لکھیا جس وچ ایہہ آکھیا پئی مجیب ،فوج تے بھٹو ل مل کے فیصلہ کرلین۔ 
بقول جمال نقوی ، اس ویلے کمیونسٹ پارٹی نیں فیض تے سبط حسن نوں رگیدیا۔ 
جے یحییٰ سرکار چاہندی تے مارچ دے ملٹری ایکشن توں پہلاں مجیب بھٹو نوں بیٹھا کے ماملات حل کروان لئی بہوں کجھ کرسکدی سی۔ 
پر حاکم جرنیلاں نوں پارلیمانی بالادستی منظور نہیں سی۔ 
اج سالاں بعدوں سانوں لوکاں نال پوری گل بات کرنی ہو سی۔ 
ملک پاکستان وچ پہلے دن توں اجہے گروہ موجود سن جیہڑے مختلف وجوہات پاروں پارلیمانی بالادستی دے خلاف سن۔پر 
بانی پاکستان قائداعظم ایہو آکھیا پئی ملک دا آئین اسمبلی بنائے گی۔ 
انہاں دی حیاتی وچ کسے نوں قرار دادا مقاصد لیاون دی ہمتاں نہ ہویاں۔ 
پر انہاں دے بعدوں لیاقت علی خان ، سرظفر اللہ ، چوہدری محمد علی ، سردار عبدالرب نشتر تے مولوی تمیز الدین خان ورگیاں پارلیمانی بالادستی اتے فیڈریشن دے خلاف کم کیتا اتے قرار داد مقاصد پاروں نواں بندوبست بناون دی نیہاں رکھیاں۔ 
آپدے مقصداں لئی انہاں اُردو زبان تے اسلام نوں ورتیا۔ 
ڈاکٹر پرویز حسن اک ماہر معشیت نیں اتے اوہناں دے دہاکے وچ مشرقی پاکستان وچ کم کیتا سی۔انہاں 
دا آکنا ہے پئی جو پالیسیاں کراچی نیں دے دہاکے اپنایاں سن انہاں بنگالیاں نوں ساڈے توں بہوں دورکر چھڈیا سی۔ 
رہی سہی کسر دو مارشلاواں پوری کر دتی۔ 
جے ایوب خان مارشلاء نہ لاندا اتے رواجی طریقے نال جنوری وچ اعلان دے مطابق چوناں ہوجاندیاں تاں اسمبلیاں وچ تصفیہہ ہوجانا مشرقی پاکستان نوں نال رکھن دا دوجا موقعہ جنوری وچ فیر آیا پر ایس وار فیر حکمران جرنیلاں غلطیاں کیتیاں۔ایہہ 
غلطیاں اک مائنڈسیٹ پاروں سی۔ 
ایہہ مائنڈ سیٹ سانوں نو آبادیاتی حکمراناں کولوں وراثتاں وچ لبھا سی۔ 
ایس مائنڈ سیٹ وچ مرکزیت پسند سرکار ترقی لئی لوڑی دی سی۔ 
اوہ نہ صبوئی خود مختاریاں نوں منیندے سن نہ ہی پارلیمانی بالادستی نوں ضروری سمجھدے سن۔ 
ساڈی اشرافیہ تے سول ملٹری بیوروکریسیاں وچ ایہو مائنڈ سیٹ والے حاوی سن۔ 
اجبعدوں اساں آپدا قبلہ بدلن دا آہر کر رہے ہاں جیہڑا اک چنگا کم ہے۔ 
ایس وچ جنرل کیانی تے راحیل شریف وی رلتی نیں تے ساری سیاسی جماعتاں وی۔ 
پر اج وی پرانے بیانیے والے کھپ پارہے نیں۔پر 
لگدا ہے اساں توں بعدوں سبق سکھ لتا ہے پر ہلے وی سفر باقی جے۔ 
سندھ طاس معاہدہ ورلڈ بینک دی ضمانت؟ انسانی حقاں دا عالمی دیہاڑ۔کون 
کس نال کھیڈ رہیا جے گواچی پچھان جہاز دا حادثہ غلطی کس دی سی؟پڑچول خوش وسیں او دیس اساڈیا ء دی جنگ آزادی دے سندھی رہتل دا ایکتا دیہاڑ نسل پرست قوم پرستاں پاروں یورپی یونین ٹٹ رہی جے؟ ‫ پنجاب تے قبضہ کیوں کیتا؟ قسط نمبر ۸ انگریزاں پنجاب تے قبضہ کیوں کیتا؟ قسط نمبر انگریزاں پنجاب تے قبضہ کیوں کیتا؟ قسط نمبر انگریزاں پنجاب تے قبضہ کیوں کیتا؟ پنجاب کہانی انگریز پنجاب تے قبضہ کیوں کیتا؟ پنجاب کہاڻی انگریز پنجاب تے قبضہ کیوں کیتا؟ پنجاب کہاڻی انگریز پنجاب تے قبضہ کیوں کیتا؟ پنجاب کہاڻی انگریز پنجاب تے قبضہ کیوں کیتا؟ انگریز دے پنجاب تے قبضے دا دیہاڑ پہلی لڑی اچکزائی نوں کوڻ سمجھاسی؟ جمہوریت نوں جمہوریت نال مارو عمران ایم کیو ایم برطانیہ کھسرے۔۔۔۔۔۔ 
تریجی قوت عمران دے نویں سوہرے اگست۔ 
انگریز تے پنجاب نویں صوبے تے پراڻی کھیڈ ایم کیو ایم اک وار فیر وکھری جے حساب منگ سو، تاں رب راکھا پھُدکڻا، شرفو دے پُتراں دا؟ پنجاب نوں جگاؤڻ دا ایم کیو ایمی پروگرام سید اختر حسین ہوراں دی وچار دے نمائندے عامر ریاض نال اک یادگار گل بات میاں جی پرت تے نہ آسی بھٹو بڻنا ایڈا آسان نہیں قریشی جی مکڑ وزارتاں چھڈدتیاں پر موٹرکاراں نہ چھڈیاں میڈیا دے چیخے تے چیخاڻیاں ایم کیو ایم دہشت گرداں وچ رلتی گیروی پگ والے شاہ جی ناگی ہوری وی ٹُر گئے مختورناں دا انجام اتے کالا باغ ڈیم مقبول ا ختر وی پورے ہو گئے صوبیاں نوں کون توڑنا چاہندا ہے؟ شرفو کھڑپینچ تے مفت برے عامر ریاض میاں جی ، مشرف وانگ بسنت نوں نہ ورتو؟ ایم کیو ایم کھوبے وچ؟ کیہ زرداری وزیراعظم بن جاسی؟ پنجاب مخالفت تے این ایف سی پنجاب مخالفت، این ایف سی اتے شہباز شریف کرپشن تے پاکستان پنجابیاں دا قتل کون کروا رہیا ہے؟ پنجابی طالبان فراڈ تے حقیقت بازی کون جِتے گا تعلیمی پالیسی اتے پاکستانی لبرل ہِک تیر دو پی پی پی تے پنجاب پریشر وچ کون ہے؟ مئی اک ہور وی ہے؟ ویری جمہوری بندوبست دے نویں تعلیمی بکواساں لیاقت ظفر اللہ عثمانی مودودی قراردادِ مقاصد آساں کراچی صوبے دیاں جی او جٹا سُفنے قدیر دے سرائیکی تے کراچی صوبے دی منگ اجمل قصاب کانگرس نوں جتوا دِتا الطافائزیشنطلبانائزیشن مَل مارُو کلچر عامر ریاض کھول دیو رویل پندرھوارا پنجابی مارچ نوں یاد رکھن جج بحال کھجل پروگرام شروع؟ کِڑ کڑی کڑکین دی کھوبا تیار کون ڈگدا ہے؟ ویلنٹائن ڈے منایا جا رہیا ہے بسنت شہباز شریف پرویز الٰہی دی پیڑھی نہ بیٹھن لہور ویں لڑی ہزارے والے پنجاب ٹُر جاون قائداعظم دی تن غلطیاں لہور ویں لڑی لہور چوتھی لڑی پچھانو، ایہناں وچ تسیں تے شامل نہیں؟ آغا خاں سہوترا نال گل بات لہور تریجی لڑی لہور لڑی نمبر اشتہار وی سنسر ہون لگے اوبامہ تے اسامہ ایم ڈی تاثیر ترقی پسند یا رجعت پسند پروفیسر پریتم سنگھ اتے اک سیالکوٹی سردار کیہہ شہباز پنجاب نُوں اُچا کر سکدا ہے؟ چھالاں کپتان ایاز میر دیاں سیاسی جماعتاں تعلیمی اداریاں توں نکل ونجن بدر زرداری تے پنجاب ن لیگ دیاں الٹ بازیاں مخول مخول وچ چوہدری افتخار نوں صدر بنا دیو جھیڑے یا مفاہمتاں؟ کیہہ قبائلی علاقیاں نوں پُرامن کر سکے گا؟ حمید اختر دا واں جمن دیہاڑ کالا باغ ڈیم دا شوشہ اتے پی پی پی کیہہ پنجاب نوں بیروت بناون دا پروگرام ہے؟ میڈیا دا کھیڈ اتے نواز شریف دی سمجھداری اِک قدم پِچھے دو قدم اَگے آصف نواز ؟ ایم کیو ایم کھوبے وچ میڈیا لوکائی نوں کراہے نہ پائے نواں آئینی کمیشن لوڑی دا ہے آصف نواز وڈا امتحان شروع بڑبوٹم دی کھٹ کھٹ اتے چوناں دا کھڑاک تیری بُکل دے وچ چور بائیکاٹیے اتے اچکزئی سٹائل کِتے میاں ہوری ہتھ نہ کر جان؟ وکیلاں لئی صلاحواں نوازشریف دے بائیکاٹ نال کون راضی ہوئے گا؟ جمعیت ٹھاہ بھولے دا کڑچ کنڈل پاکستانی کڑیاں لئی مفت پڑھائی دا ودھیا موقعہ میڈیا واچ خبراں انسانی حقاں دا عالمی دیہاڑ۔کون 
کس نال کھیڈ رہیا جے ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار کالم تے کالمسٹ انسانی حقاں دا عالمی دیہاڑ۔کون 
کس نال کھیڈ رہیا جے انسانی حقاں دا عالمی دیہاڑ۔کون 
کس نال کھیڈ رہیا جے عامر ریاض انسانی حقاں دی راکھی ہر کسے دے مفاداں وچ۔ 
انسانی حقاں دے احترام پاروں اساں انسانی خُشیاں، معاشریاں دی مضبوطیاں اتے تیزی نال اک دوجے نال جُڑ چکی دنیا نوں اک مک ہون وچ مدد دیندے ہاں۔ 
ایہہ پیغام سیکڑی اقوام متحدہ ’’بانی کی مون‘‘ ہوراں اج دنیا نوں دتا ہے۔ 
دسمبر اوہ دن سی جدوں اقوام متحدہ وچ انسانی حقاں دا عالمی چارٹر منظور کیتا سی۔ 
اج سال بعد سانوں جھات مارنی چاہیدی ہے ایس تے کڈا عمل ہویا یا تے کڈا سفر اجے باقی ہے۔ 
اج وی دنیا دی وڈی گنتری ووٹ دے بنیادی حقاں تو وانجھی ہے اتے مادری زباناں نوں دبایا جاندا ہے۔ 
وڈے ملک جتھے چاہندے نیں اوہ انسانی حقاں نوں ورتدے نیں تے جتھے چاہندے نیں اُتھے انسانی حقاں دے ’’علم‘‘ نوں کنڈ پچھے لکا دیندے نیں۔ 
جہناں مُلکاں دا انسانی حقاں دی پاسداریاں پاروں بڑا ناں ہے اوہ ملک دنیا بھر دی چوری کیتی دولتاں دے پردھان نیں۔جے 
یقین نہیں آندا تاں آف شور رقماں دے پردھان ملکاں سنے سوئس بینکاں دا ریکارڈ ویکھ لو۔ 
جہیڑا ہور تحقیقاں چاہندا ہے اوہ ٹیکس چوری دی ’’جنتاں‘‘ بارے پورپی یونین دی رپورٹ پڑھ لے۔ 
نکی وڈیاں وطنی ریاستاں وچ وی ایہوں کجھ ہے اتے اقوام متحدہ وی دہرے معیاراں تے اکثر ’’دروٹی‘‘ رکھدی ہے۔ 
لبیا وچ جو ’’گند‘‘ بعدوں پایا گیاایس نوں خود صدر اوبامہ’’گند دا بھنڈار‘‘ یعنی آکھیا اتے فرانس تے برطانیہ دے اداریاں تے وڈکیاں ول کھل کے اشارے کیتے۔ 
جے اوہ آپدے اداریاں نوں وی ایس وچ رلا لیندے تاں پورا سچ سامنے آجاندا۔ 
پر وڈا مسئلہ ایہہ سی پئی صدر اوبامہ نوں لبیا وچ مظالم پاروں جیہڑا خط فروری نوں لکھیا گیا اس وچ انسانی حقاں دی تنظیماں دے دستخط وی سن۔ 
میں ایک دوجے آرٹیکل وچ انسانی حقاں دی تنظیماں بارے لکھاں گا جنہاں یس خط یا پتر تے دستخط کیتے سن۔ 
صرف ایہہ نہیں سگوں روس نیں پچھلے سالاں وچ بہوں غیر سرکاری تنظیماں نوں جسوسیاں دے الزاماں وچ آپدے ملک وچوں کڈھیاں اتے کوئی وی تنظیم انہاں مقدمیاں نوں انٹرنیشنل کورٹ وچ لے کے نہیں گئی۔ 
جے انسانی حقاں دے مسئلیاں نوں وطنی ریاستاں یا وڈے ملک آپدے مفاداں پاروں ورتدے رہن گے تاں فیر انسانی حقاں دی گل کدی توڑ نہیں چڑھے گی۔ 
اسی ایہہ ویکھدے رہے ہاں کہ جدوں سعودی عرب وڈے ملکاں نال سی تاں اس بارے انسانی حقاں دی گل کوئی نہیں کردا سی پر اس ویلے ایران خلاف ساری مہماں سن۔ 
اج ایران سجن ہے تے ماملا اُلٹا ہوگیا ہے۔ 
اجہے دہرے معیاراں نال اک پاسے انسانی حقاں دے مخالف تگڑے ہوندے نیں تے دوجے پاسے انسانی حقاں دی بے توقیریاں وچ وادھا ہوندا ہے اتے انسانی حقاں لئی لڑن والیاں نوں ’’ایجنٹی ‘‘ دے تمغے وی ملدے نیں۔وطنی 
ریاستاںوچ وی ایہو ماڈل چلدا ہے پئی پہلے ’’بھنڈراں والا‘‘ بناؤ تے فیر ڈگاؤ۔ 
نری نعرے بازیاں نال کم نہیں سرنا سگوں ایس لئی پورا سچ بولنا ہوسی۔ 
اج دسمبر نوں جے اساں سب ایہہ عہد کرلیے تاں وارے نیارے ہوسکدے نیں۔ 
کیہہ پاکستان بھٹو توڑیا سی؟ گواچی پچھان احمد رضا گواچی پچھان ویلے دی چنگیائی سمجھئیے یا بھیڑ ایہہ کدی رکدا نہیں، ایہہ چلدا رہندا اے جو ایہدے نال چلیا، ایہہ اوہنوں نال لے کے چلیا، جو ویلے دی رفتار توں تیز چلیا ایہہ اوہدے پچھے نسیا تے جو ویلے دے پچھے نسیا تے جو ایہدے نال نہ چل سکیا اوہ پچھے رہ گیا تے ماضی دا قصہ بن گیا۔ 
ویلے دے نال رنگ بدلدے نیں، ہواواں تے رُخ بدلدے نیں سوچن دے ڈھنگ بدلدے نیں ایہہ بدلاؤ دو طرحاں ہوندا اے، اک تے فطری جیویں پھُلاں دا کھِڑنا، دُھپاں بعد ہنیریاں دا آؤنا ہوندا اے تے دوجا طاقت دے سِر تے طاقتور قوماں آؤندیاں نیں اوہ ماڑیاں قوماں دا جغرافیہ بدلدیاں نیں، رہن سہن دا طریقہ بدلدیاں نیں، تعلیم دا نظام بدلدیاں نیں تے لوکاں دیاں زباناں دے بدلن دے نال نال اوہ سبھ کجھ بدلدیاں نیں جو ماڑیاں نوں جاگریتی تے اپنے حقاں پاسے لے کے آوے سانوں ایہ مننا پینا اے کہ اسیں ماڑے آں جے نہیں مناں گے تے ویلے تے ویلے دی رفتار نوں ککھ فرق نہیں پین لگیا، سانوں ایہہ ویکھنا پینا اے ساڈے نال واپریا کی اے؟ سانوں لبھنا پینا اے کہ سانوں کیہڑی اوبھڑ راہ تے ساڈے دشمناں پا دتا جو ہر گزردے دینہہ دے نال اسیں اگے ودھن دی تھاں پچھے ہٹ رہے آں جے میرے توں کوئی پُچھے کہ پنجاب تے پنجابیاں دے سبھ توں دو وڈے مسلے کی نیں تے میں ایہہ آکھاں گا کہ پہلا تے بنیاد پرستی اے جو ایس دھرتی دے اندر کسے زہریلے مادے وانگر ایس نوں ڈنگ ریا اے تے ایہہ زہر ہر آندے دینہہ نال ہور ودھ ریا اے جو پنجاب دی ترقی، خوشحالی تے امن نوں کھا نہ جاوے مینوں ہر ویلے ایہہ ڈر رہندا اے۔ 
تے دوجا مسئلہ پنجاب دا اپنی زبان توں دوری اے زبان صرف بول چال تے ہوندی نہیں ایہہ تے اک پورا نظام ہوندا اے جس نظام اندر کئی ادارے اِکو ویلے اپنی اپنی ذمہ واری نبھاندے پئے ہوندے نیں، پنجاب جدوں تک اس نظام نال نہیں جُڑے گا ایہدی ترقی دا عمل وقتی رہوے گا۔ 
پنجاب نال زبان دا جو دھرو گوریاں ساڈے نال کیتا اوہ تے اسیں جاندے آں پر کیہہ اج پاکستان بنن دے ستر سال بعد وی اسیں قصور وار گوریاں نوں آکھاں گے؟ پنجابیاں دی اپنی زبان دے نیڑے نا لگن دیاں وی دو ای وڈیاں وجہہ نے، پہلی تے سرکار دی بددیانتی اے دوجا پنجابی دانشوراں دی “دانشوری” اے، ایہناں دانشوراں نے سمے دی لوڑ نوں نہیں سمجھیا، پنجابی دانشوراں دیاں لکھتاں پڑھیے تے دو صدی پہلے دیاں لکھتاں لگن گیاں ایہہ ویلے دے نال پندھ کردیاں نظر نہیں آؤںدیاں، انج لگدا اے ساڈے پنجابی دانشور دا سمے دی رفتار تے چال نال کوئی تعلق واسطا نہیں لوکائی دی جو زبان ویلے نیں فطری تے جبری طریقے نال بدلی اوہ ساڈے پنجابی لکھاریاں توں بوہت دور وسدی نظر آؤندی اے، ادب کس لئی لکھیا جاندا اے؟ ادیباں لئی یا لوکائی لئی؟ پنجابی ادب دی اس اوکھڑ نے عام پنجابی نوں کدی اپنے نیڑے نہیں لگن دتا جیس دا نقصان ایہہ ہویا کہ پنجابی دوجیاں زباناں دے نیڑے ہوندا گیا پر ایس دوری نوں ویکھ کے وی پنجابی ادیب اس بنیادی مسئلے نوں سمجھ نا سکیا اونہاں اکھراں دا ورتارا ہوندا ریہا جیہڑے آسے پاسے سُنے نہیں جاندے، اکیہویں صدی اپنے نال اک نویں طریقے نال سائنس تے انفارمیشن ٹیکنالوجی نوں اگے لے تے ودھی تے جنگل اچ وسن آلے عام بندے تائیں وی ایس نوں لے کے اپڑ گئی دنیا اخبار کتاب تے رسالے توں اگے ودھ کے کمپیوٹر راہیں انٹر نیٹ تے آگئی، سوشل میڈیا دی طاقت نوں من کے ویب چینلز بنے، ویب سائیٹس بنیاں، پاکستان وچ وی صحافت نے نویاں راہواں ول ویکھیا خبراں دا اک وڈا ذریعہ سوشل میڈیا بنیا، استاد لوک وی کتاب چھڈ کے ایتھے آگئے پر ایتھے وی پچھے رئی تے پنجابی، جے ایتھے وی پنجابی آئی تے اوہی اوکھڑاں اپنے نال لے کے آئی اے۔ 
ایہناں بلاگز دی زبان اج دے پنجابی دی زبان توں سو میل دور کھلوتی نظر آؤندی اے، اج دے پنجابی لکھن والے لکھاریاں نوں اس پندھ نوں مُکان دی لوڑ اے، لوکاں نوں اونہاں دی زبان نال جوڑن دی لوڑ اے تے جوڑن دا اِکو ای طریقہ اے بھئی اک تے ہر گل نوں لکھا لوکاں دی زبان وچ جاوے تے دوجا اج دی زبان وچ لکھا جاوے، اوُس زبان وچ جیہڑی ویلے دے نال صدیاں دا سفر اگے کر چکی اے نہیں تے آکھیا اے ناں کہ ویلا کسے دا سکا نہیں تے نا ایس نوں رحم آندا اے۔ 
پڑچول جہاز دا حادثہ غلطی کس دی سی؟پڑچول وچار ویروا کھوجی آکھدے ہن پئی بندے تے ترقی دِیاں راہواں اودوں کھلیاں جدوں اوس اپنے پیراں توں علاوہ دُور دُور اٹے جاون لئی سواری ورتنا سکھ لیا۔ 
بندے دی پہلی سواری کوئی پشو ہو ہووے گا، او گھوڑا یا اوسے قبیل دا کوئی جنور ہووے گا۔ 
سواری بنا کے بندے نیں پینڈے کرن دا ول جانیا اتے انج اوس تے نویں راہواں کھلیاں۔ 
گھوڑا سوار بندا شان شوکت دا نشان سمجھیا جاندا سی، اتے اے جنور بادشاہاں دی سواری اکھواندا سی۔ 
تاریخ دے کھوجی دسدے پئی شہنشاہ اشوک دے ناں دا مطلب سی گھوڑے والا۔ 
‘اشو’ معنی گھوڑا۔ 
ویلا اگے ودھدن نال سواری وی آگے ودھی اتے پچھلی صدی دے شروع وچ گل ہوائی جہاز تیک اپڑی جیہڑی بندے دی سبھ توں عالی شان ایجاد ۔ 
اپنے بنن توں لے کے سو ورھے دے اندر جہاز نیں جیہڑی ترقی کیتی اوہ تہاڈے سامنے اے۔ 
پر او آکھدے نیں کہ وڈے سراں دیاں وڈیاں پیڑاں سو ایہ ایجاد اپنے نال وڈے اتے گھمبیر مسائل لے کے آئی۔ 
جہاز نوں کمرشل پکھ تے ورتن تے ایہ سوال اٹھیا پئی اے کنا محفوظ اے اتے ہر حادثے مگروں اے سوال ہور سنگھنا ہوندا گیا۔ 
دسمبر نوں ہون والے پی آئی اے دے حادثے نیں مگر اوہو ای سوال چکے ہن جیہڑ ے وچ ملتان دے حادثے والے سامنے آئے سن۔ 
اے گل ہور اے ہن ایس بلکہ لوکائی نال جڑے ہر مسئلے وچ اک نواں کردار میڈیا دا سامنے آیا اے۔ 
کسے وی ہوائی حادثے نوں پائلٹ دی غلطی کہ دینا بلکل اوسے طراں اداریاں لئی آسان ہوندا اے جس طراں ہر دھماکے نوں خودکش آکھدے گل مکا دینا۔ 
کیوں پائلٹ غریب زندگی ہار گیا ہوندا اے، تے سارے گل اوس تے پا دینا آسان وی اے تے اس وچ بہوں اداریاں دے مفاد وی جڑے ہوندے نیں۔ 
سب توں پہلوں تے جہاز بناون والے ادارے یعنی ہن۔ 
دنیا وچ جہاز بناون دا کاروبار بہوں وڈا اتے وڈے تے تگڑے مُلکاں دی ملکیت اے۔ 
کسے وی حادثے وچ جے کر اے پتا لگے کہ جہاز دے بناون وچ کج نقص سی تے کاروبار ٹھپ ہو سکدا اے۔ 
ایس لئی جہاز ساز ادارے حادثے دی کھوج وچ ڈونگی دلچسپی لیندی اتے اپنے کاروباری مفادات دا تحفظ کردے ہن۔ 
جنوری وچ لندن دے ہیتھرو ائیرپورٹ تے ہون والے برٹش ائیرویز دے جہاز دے حادثے دی کھوج وچ مینوفیکچرر دے کردار بارے بہوں شکوک پائے جاندے ہن۔ 
اتے اے گل عام اے پئی جہاز ساز ادارے حادثے دی کھوج تے اثر پاون دی کوشش کردے ہن۔ 
دُوجا وڈا کردار ایئرلائن دا اے۔ 
ایتھے وی کاروباری مفادات سامنے آن لکھوندے ہن۔ 
ساڈے ملک وچ ماملے دا اک ہور انگ وی اے۔ 
اوہ اے شہری ہوابازی لئی قیدی قنون بناون والے ریگولیٹر سول ایوی ایشن۔ 
کہن نوں تے اے سول اے مگر اے کنی سول اے ایس گل دا اندازہ ایہدے ڈائریکٹراں دے نانواں نال لگے سابقہ رنیک دیکھ کے لایا جا سکدا اے۔ 
کج ورھے پہلوں تیک تے اے وزارت دفاع دا اک ذیلی ادارہ سی۔ 
فیر اک گل اے وی اے کہ سول ایوی ایشن پی آئی اے دے حاضر سروس اتے ریٹائرڈ پائلٹاں نوں ملازمتاں دیندی اے۔ 
چیتے رہوے پئی سول ایوی ایشن پائلٹاں دی ٹریننگ دی پڑتال، جسمانی فٹنس اتے لائسنس جاری کرن توں لےکے جہازاں دی اُڈن دی صلاحیتاں بارے قنون بناون اتے اوس تے عمل کروان دی ذمہ دار اے اتے ائیر لائن پائلٹ نوں نوکری دین نال پیدا ہوندا اے۔ 
اک بڑا ای تگڑا وچار اے وی اے پئی پاکستان وچ پائلٹاں دی یونین جیہڑی کہ بہوں تگڑا اے اپنے ممبراں دا مفاد رکھن لئی بڑی دور تیک جاندی اے، اوس دا کردار وی دیکھن دی لوڑ اے۔ 
کج سالاں توں ساڈا آزاد میڈیا ہر ماملے وچ اک نویں فریق دے طور تے سامنے آیا اے۔ 
خبر نوں سنسنی پھلان دے طریقے نال پیش کرنا، کسے وی گل دا ڈونگھا علم ناں ہوندیاں وی اوس بارے حتمی را دینا اتے ریٹنگ لین لئی کج وی کر گزرنا اج دے میڈیا دا وطیرہ اے۔ 
اوس تے مزید تڑکا لگا سوشل میڈیا دا جتھے ایڈیٹر دا کوئی وجود ای نئیں، جیہدا جو دل کرے لکھے۔ 
حادثے دے پہلے دن ای اک آڈیو کلپ چلیا جس بارے آکھیا گیا پئی اے جہاز دے آخیرلے وقت وچ مسافراں دیاں اوازاں ہن۔ 
اے کس طراں ریکارڈ کیتیاں گئیاں کوئی پتا نئیں۔ 
ٹی وی تے آون دے شوق وچ چنگے بھلے سیانے لوکی وی ایس طراں گلاں کردے پئی حیرت ہوندی۔ 
اینکراں دی تے گلاں ای چھڈ دیو۔کوئی 
کہندا جہاز دا انجن خراب سی، پائلٹ کیوں اڈاری بھری۔ 
لوکی اے گل بھل جاندے پئی جہاز وچ پائلٹ آپے وی ہوندا تے اوہدی اپنی حیات دا وی ماملا اے۔ 
او کوئی خود کش مشن تے نئیں نِکلیا۔ 
مڈھلی گل اے پئی ہوائی حادثیاں دی کھوج وچ بہوں وقت اتے محنت لگدی اے۔ 
چھیتی کسے نتیجے تے نئیں اپڑیا جا سکدا۔ 
فیر اوس مسافر لئی کی کیتا ونجے جیہڑا جہاز دے بوہے تے کھلوتی ہوسٹسس نوں اپنا کارڈ وکھا ہسدا کھیڈا سیٹ تے بہ جاندا اتے اپنی زندگی دی ڈوری ایئرلائن دے ہتھیں پھڑا دیندا اے۔ 
لوڑ ایس گل دی اے پئی شہری ہوا بازی نال لگے ہوے اداریاں تے جھات پائی جاوے، ہوائی حادثیاں دی کھوج لئی اک ازاد ادارہ بنایا جائے اتے چھیکڑلی گل اے پئی سول ایوی ایشن نوں سول کیتا جاوے۔ 
خوش وسیں او دیس اساڈیا ء دی جنگ آزادی دے سورمیاں دی خوش وسیں او دیس اساڈیا ء دی جنگ آزادی دے سورمیاں دی یاد وچ خوش وسیں او دیس اساڈیا ء دی جنگ آزادی دے سورمیاں دی یاد وچ زبیر احمد مراد ورگا راٹھ نہ کوئی ہے لکھاں کیتی ودی ہے بگاّ بانا ہفتے نوں گورنمنٹ اسلامیہ کالج جامعہ محمدی شریف چینوٹ جاون دا ڈھو لگا تے ایہہ ڈھو بنایا پروفیسر سعید بُھٹا ہوراں جیہناں مینوں تے لہور دے کجھ سَجناں نوں راء احمد خاں کھرل دی یاد وچ ہونے آلے اکٹھ وچ رلت کرن اُتے زور پایا۔ 
ایس توں پہلاں فصیل جپاّ جی دا فون وی آ گیا سی۔ 
ہفتے نوں سانوں نکلدیاں کجھ چر وی لگ گیا پر میں تے سانجھ پبلشرز دے امجد سلیم مہناس موٹر وے اُتے چڑھ گئے۔ 
بڑا سوہنا دن سی تے ادھ مگھر دی دُھپ تے مَٹھامَٹھا نگھ دا سواد۔ 
اسیں جد وجے دے لاگے کالج اپڑے تاں اکٹھ شروع ہو گیا ہویا سی۔ 
جھبدے اسیں ہال وچ اپڑے تاں ہال نّکو نک بھریا سی سگوں کجھ جی کھلوتے وی سن۔ 
اسٹیج اُتے پروفیسر سعید بُھٹا ، پروین ملک ،‫ قیصیر تے ہور وی کئی جی بیٹھے سن جیہناں وچ کالج دے محکمہ تعلیم دے افسر، راء احمد کھرل دی ٹابری دے کجھ جی تے کجھ پچھلی تے کجھ اجوکی اسمبلی دے ممبر سن۔میں 
آپ وی اُستاد ہاں پر میں اینی تمیز تے ساؤ سبھا دے بال گھٹ ڈٹھے نیں۔ 
جیویں اوہناں تن ڈھائی گھنٹے دا پروگرام نٹھ کے تے سکون نال سُنیا اوس نال میں تاں نہال ہو گیا۔ 
ساڈے توں اگدوں ای اکٹھ شروع ہو گیا ہویا سی تے لائل پور گورنمنٹ کالج یونیورسٹی دے شعبہ اُردو دے سربراہ ڈاکٹر اصغر بلوچ تقریر کردے پئے سن۔ 
اوہناں ڈھولیاں نوں وڈیایا تے آکھیا ہر بندے اندر ڈھولا ہوندا اے۔اوہناں 
آکھیا سانوں ڈھولا زندہ رکھنا چاہیدا اے کیوں جے ایہہ ساڈی وار اے۔ 
ایہہ ڈھولے ساڈی وار نوں، ساڈی جہد دی کہانی کردے نیں۔ 
فصیل جپا جی جو سٹیج دے آہری وی سن وچ وچ اپنیاں گلاں راہیں اکٹھ نوں تاء وی دتی رکھدے سن۔اوہناں 
آکھیا ساتھوں ساڈی تاریخ کھوہ لئی گئی اے،ساتھوں ساڈی بولی کھس لئی گئی اے۔سانوں 
نہیں پتہ میرا سورما کیہڑا اے؟ احمد شاہ ابدالی اے یاں احمد خاں کھرل اے۔ 
ہر اک بُلار توں پچھوں اک پڑھیار آ کے ڈھولا پڑھدا سی۔ 
تے سارا ہال نالو نال اوس دا ہنگارا دیندا سی جس نال ایس گل دی دس پیندی سی پئی اجے وی کیویں بولی تے ڈھولے لوکاں وچ جیوندے نیں تے جیہڑیاں گلاں اسیں لہور بہہ وچارنے آں اوہ لوکاں توں کنیاں دُراڈیاں تے وجوگیاں ہویاں نیں۔ 
عاصم پڈھیار نظم پڑھی جس دی بہوں سلاہنا ہوئی۔ 
پھیر راء اسفندیار کھرل گل بات کیتی۔ 
اوہناں آکھیا راء احمد خاں کھرل تے اوہناں دے ساتھی دھرتی دے سپوت سن تے اوہناں نوں شہادت نصیب ہوئی۔ 
اقبال قیصر آکھیا اسیں غلام کیویں ہو گئے؟ سانوں ڈھگے کیوں بنا دتا گیا؟ اوہناں نے پڑھیاراں نوں اپنی بولی دی سنبھال کرن تے پہرا دین دا آکھیا۔ 
پنجابی ادبی بورڈ دی سکتر پروین ملک نے آکھیا۔پنجابیاں 
نے ہمیش دھاڑویاں دا راہ ڈکیا تے جاناں دتیاں پر سانوں پھیر وی مہنا ماریا جاندا اے۔ 
ایس توں پچھوں راء احمد خاں ناصر نے اپنی سوہنی نظم سُنائی۔ 
راء جی اک گل تاں دسو تُسیں وی تاں اوہناں وچوں وی ہو نا جو دھرتی نوں ماں ورگا کر گئے، دُھپاں نوں چھاں کرگئے راء عبدالقادر کھرل نے گل کردے آکھیا ایہہ ڈھولے نصابی کتاباں وچ ہونے چاہیدے نیں۔ 
ایہہ اکٹھ چنگا آہر اے۔سانجھے 
کم دی گل اے۔‫ 
احمد خاں کھرل اک پچھان اے۔ایہناں 
وچ ساریاں برادریاں دے لوک سن۔ایہناں 
پنجاب دی دھرتی لئی جاناں واریاں۔اوہ 
نماز پڑھدے پئے سن جد اوہناں نوں شہید کیتا گیا۔ 
اخیر اُتے اکٹھ دے اُچیچے پروہنے پروفیسر سعید بُھٹا گل بات کردے آکھیا ساڈا سارا زور ایس گل اُتے ہوندا اے جو میں نظر آندا پیاں آں ایہہ میں نہیں آں۔نتیجہ 
صفر اے۔ 
توں لے کے اج تیک پاکستان وچ اک وی وڈا بندہ پیدا نہیں ہویا۔اپنی 
ہوند دی نفی پئی کردے آں تے کری جاندے آں‫ ہندوستان دا دسواں حصہ اے پر انسانی تاریخ وچ ایس نے جو پیدا کیتا ،ویداں توں لے کے اوہ گھٹ نہیں سی۔تُرکاں،مغلاں 
توں لے ہن توڑی تیک پیداوار وچ پنجا ب دا بہت حصہ اے۔ 
پنجاب نالائق بندیاں دی دھرتی نہیں ۔جے 
کسے نوں آکھیا جاوے توں وی بھیڑا، تیرا پیو وی بھیڑا،تیرا دادا وی بھیڑا تے اوہ اپنے آپ نوں ہینا سمجھن لگ پئے گا۔راء 
احمد خاں جیویں دُعا کیتی اوہ قبول ہوئی۔اوس 
دے مُرشد آکھیا تہانوں شہادت نصیب ہونی اے۔ایس 
توں وڈا مسلمان کون ہڑپہ ، ملتان ، بھیرہ ، شورکوٹ ،ایہہ تہذیباں کتھوں آئیاں نیں؟ اوہناں آکھیا ساڈے اُتے مٹی دا قرض اے۔دے 
لڑاکیاں دی کھوج کڈھو۔جیہڑیاں 
قوماں اپنے سورمیاں نال اپنی پہچان بناندیاں نیں اوہ جیوندیاں رہندیاں نیں۔ایہہ 
فردوسی دا قلم سی جس رُستم بنا دتا۔ 
متیھو آرنڈ نے کیہا سی جے سمندر دی اک چھل آوے تے انگلینڈ غرق ہو جاوے تاں کل لوکاں نوں کیہہ یاد رہوے گا۔ 
ایہو پئی ایہہ اوہ قوم سی جس شیکسیپر پیدا کیتا۔قوماں 
رہتل دی پہچان نال زندہ رہندیاں نیں۔‫ 
توں بعد ہیر دی کہانی اے‫ کول دمودر دی پہچان اے۔ 
اوہناں پڑھیاراں نوں راء احمد خاں کھرل اُتے کم کرن دا زور دتا۔ 
اخیر اُتے کالج دے پرنسپل راؤ منظور احمد خاں ہوراں گل بات کیتی۔ 
اوہناں آکھیا اج ایتھے کرانہ بار،ساندل بار،گنجی بار تے راوی بار دے وسنیک آئے ہوئے نیں۔اوہناں 
راء کھرل دی ماں فتح بی بی تے راء نتھو نوں لئی خیر منگی جیہناں احمد کھرل جیا سورما جمیا۔ 
اوہناں دسیا ایہہ مہم مئی وچ چھوہی۔ 
لوکاں چنگا مقابلہ کیتا۔جے 
ساڈے ایہہ ہیروز کامیاب ہو جاندے پھیرا ساڈا جغرافیہ وی بدل جانا سی تے جاگیردارانہ سماج بدل جانا سی۔ 
ایس دے نال ایہہ اکٹھ مُکیا تے بڑے سکون نال پڑھیار اک اک کرکے ہال توں باہر تُر گے۔اسیں 
روٹی ٹُکر کھا کے جد لہور ول پرتے تاں شام کنڈھے آلگی سی۔لال 
بُکھدا سورج ساڈے پچھے تُریا آوندا سی۔سڑک 
اُتے پڑھیار اپنے روٹ دیاں بساں نوں اُڈیکھدے پئے سن۔ایہو 
دھرتی سی جس دُلا تے احمد خاں کھرل جیہے جمے۔مینوں 
لہور بڑا دُراڈا لگا۔ 
خورے کل نوں ایہناں پڑھیاراں چوں ای اک ہور وارث ، بُلھا جم پووے۔ 
پڑھیار گھر جاندے کیہہ سوچدے ہوسن؟ اوہنوں میں انکھّی نہیں سمجھدا جو احمد خاں دا ناں وسارے ایہہ سارا اکٹھ فصیل جپاّ ہواراں دا آہر سی اسیں اوہناں نوں ڈھیر ودھائی دنیدے آں۔ 
کیہہ پاکستان بھٹو توڑیا سی؟ زبیر احمد دے ہور کالم خوش وسیں او دیس اساڈیا ء دی جنگ آزادی دے سورمیاں دی یاد وچ فیدل نوں جیویں میں جاننا آں گبرئیل گارسیا مارکیز روز اِنج ای ہوندا اے کافی بُلّھے شاہ دی ۔ 
فریدا عُمر سُہاوڑی سَنگ سَونڑی دیہہ مینہ، بوہے تے بارِیاں اُردو نہیں انگریزی پڑھاؤ وار بارے طارق علی تے اولیور سٹون گل بات وار بارے‫ علی تے اولیور سٹون گل بات وار بارے طارق علی تے اولیور سٹون گل بات وار بارے طارق علی تے اولیور سٹون دی گل بات وار بارے دوجی لڑی طارق علی تے اولیور سٹون گل بات وار بارے پہلی لڑی طارق علی تے اولیور سٹون گل بات لالہ لاجپت رائے اکبر، شیخ احمد سرہندی تے شاہ حُسین کیہڑے کتاب تے سُلیکھ میلے شفقت تنویر مرزا اک اُدھم بھری حیاتی دوجی لڑی شفقت تنویر مرزا اک اُدھم بھری حیاتی وال سٹریٹ نویں سیاسی بولی جمی ارون دھتی رائے مارو بچیاکیہڑے شہر چ آگئے آں نماڻیاں دی ربا ربا ہوئی سچ آکھیاں بھانبڑ مچدا اے ‫ ‫ خیبر پختون خواہ وچ ماں بولیاں لاگو ہوسن نمانیاں دی ربا ربا ہوئی میجر اسحاق دیاں فوجی یاداں دیس بولیاں نُوں وی نویں قنون دی لوڑ کیہ اردو نوں دفتری بولی بنا دینا چاہیدا اے؟ لہوری شاعر تے اوس دا گواچیا قومی ترانہ بال اپنی ماں بولی وچ روندے نیں لہور دا کافی ہاؤس یاداں کے۔کے۔عزیز 
دیاں صفحیاں دی مہاں پنجابی ڈکشنری چھپ گئی سرائیکی صوبہ، ملتان صوبہ کہ بہاولپور صوبہ دوجی لڑی سرائیکی صوبہ، ملتان صوبہ کہ بہاولپور صوبہ پہلی لڑی پنجاب دی وار کون لکھسی؟ زبیر احمد اُردو اپنے گھر وچ رہ گئی وِچلی عورت تے اک جھات قومی زبان لاون دیاں منگاں اوبامہ اوبامہ زبیر احمد اوہ تہاڈے ساریاں دا پُتر اے وارث شاہ دیہاڑ چیتے دیاں کنڈھیاں اُتے رہی رانجھن تیری چھاں جاوید بُوٹے دا اوکھا کم سندھی لکھاری نسیم کھرل دیاں کہانیاں ‫ پنجابی وچ بابا فرید انٹرنیشنل کانفرنس جمیل الدین عالی دا دُکھ بولی ، گبرئیل گارسیا مارکیز زبیر احمد اج فیول کاسٹرو ساڈے توں وداع ہو گیااے۔ 
ایہہ لیکھ میں وچ اُلتھا کیتا سی۔اج 
وچار دے نویں پڑھیاراں لئی ورتاندے پئے آں۔فیدل 
دیاں ہور لکھتاں وی ورتانواں گے۔ 
اوہدا صدق اکھر نال اے۔ 
اوہدی طاقت اے بھر مانا، پٹو پانا۔ 
اوہ اوکڑاں دی بھال کریندا اے جتھے وی ہوون۔ترکھی 
پریرنا دینی اوہدا سبھا اے۔ 
کتاباں اوہدے سواداں دے وشال نوں دسدیاں نیں۔ 
اوہنے سگٹ چھکنے چھڈ دِتے تاں جو اوہ اخلاقی اختیار لے سکے جیہڑا تماکو دی لعنت دے خلاف لڑائی لڑن وِچ اوس نوں چاہیدا سی۔ 
اوہ سوادلے کھانے پکاندا اے سائنٹفک جوش نال۔ 
اوہ آپنے آپ نوں شاندارسریرک حالت وِچ رکھدا اے جس وِچ روز کئی گھنٹے دی جمناسٹک تے نالوں نال تاریاں لائی رکھنا شامل اے۔ 
نہ ہارن والا صبر۔ 
لوہے رتا ضبط۔ 
اوہدی خیال اُڈاری شکتی اوہنوں ان ڈِٹھ ول کھچدی اے۔ 
جوز مارٹی اوہدا من بھاندا لکھاری اے تے اوس وِچ ایہہ گُن اے پئی اوہ مارٹی دے وِچاراں نوں مارکسی انقلاب دے لال ہڑھ وِچ رلا لیندا اے۔ 
اوہدی اپنی سوچ دا تت ایس پکیائی وِچ اے پئی لوکائی دا کم کردے ایہہ وی مُڈھلا کم اے پئی اِک اِک جی دا وی دھیان رہوے۔ 
ایہہ گل دسدی اے اوہدے اوس یقین نوں جیہڑا اوہ سدے واہ لوکاں نال میل کرن وِچ ورتدا اے۔ 
اوس کول ہر موقعے لئی اِک بولی ہوندی اے تے اِک خاص وسیلہ اگلے نوں راضی کرن دا جیہناں نال اوہ گلیں پیندا اے۔ 
اوس نوں سار اے پئی ہر اِک نال کس پدھر تے رہنا اے تے اوہدا وشال تے وکھو وکھرے کھیتراں دا علم اوہنوں بڑی سوکھ نال ہر قسم دے میڈیا نال نجٹھن جوگ کر دیندا اے۔ 
اِک گل اُکا پکی اے، اوہ اوتھے ای رہندا ہے جتھے اوہ کھلا ہووے، جنج دا اے تے جیہدے نال اے۔ 
فیدل کاسٹرو بس جتنا جاندا اے ۔ 
ہار ساہویں اوہدا سبھا روز دیہاڑے دی حیاتی دے نکے نکے کماں وِچ اِک نجی نکے نکے کماں وِچ اِک نجی منطق دے تابع نظریں آوندا اے۔ 
اوہ ایس ہار نوں مندا نہیں تے اوس نوں اِک پل چین نہیں آونا جد تیک حداں نوں اُلٹا کے اپنی فتح وچ وٹا نہیں لیندا۔ 
اوہدے کول سبھ توں وڈی مدد اوہدا چیتا اے تے اوہ ایس دی بھیڑی ورتوں تیک کریندا اے۔ 
لمیاں تقریراں یا نجی گل بات، جس وِچ ڈاڈھیاں دلیلاں تے نہ منن آلی بڑی حسابی ترِکھ ہوندی اے۔اوس 
نوں اِکسار جانکاری لوڑیندی اے، پیہہ کے چنگی طرحاں ملیدہ بنائی ہوئی تے ہضم ہون والی۔ 
اوہ صفحیاں دیاں خبراں نال ناشتہ کردا اے۔ 
جواب اُکا ٹھیک ہونے چاہیدے نیں۔ 
ایس گل نوں ویکھدے ہوئے پئی اوہ بالکل اتفاقی گل بات وِچ وی نِکا جیہا پاڑ وی پھڑ لیندا اے۔ 
اوہ انتاں دا پڑھاکُو اے۔ 
اوہ ہر چیز پڑھن لئی تیار ہوندا اے جیہڑی کسے پل وی اوہدے ہتھ آندی اے۔ 
اوہ اپنے آپ نوں جانوں کران دا کوئی موقعہ نہیں کھساندا۔ 
انگولا دی لڑائی ویلے اوس اِک سرکاری استقبالیے وِچ لڑائی نوں اینے ویروے نال دسیا کہ پئی اِک یورپین ڈپلومیٹ نوں ایس گل اُتے راضی کرنا اوکھا ہو گیا کہ اوس اصلوں لڑائی وِچ حصہ نہیں پایا۔ 
لاطینی امریکا دی بھلک بارے اوہدی نظر اجیہی اے جیہڑی بولیوار تے مارٹی دی اے، جس وِچ اِک آپسی جُڑت تے خودمختاری رکھن آلی ٹابری، جیہڑی جگ دی ہونی اگانہہ لے جاون جوگ ہووے۔ 
اوہ ملک جس بارے اوہ کیوبا توں مگروں سبھ توں ودھ جاندا اے امریکا اے۔ 
اوہناں دی فطرت بارے، طاقت دیاں بنتراں بارے تے سرکاراں دیاں گجھے ارادیاں بارے۔ 
اتے ایس گل نے اوہنوں مدد دِتی اے اِک تار لگن آلے تسیہے ڈکے نوں۔ 
اوہنے کدے کسے سوال دے جواب توں انکار نہیں کیتا، اوہ جِنا وی اُشکل دین والا ہووے، نہ ای اوس کدی صبر ونجایا اے۔ 
اوہناں نال گل بات وِچ جیہڑے سچ دسن وچ گھٹ اکھر ورتدے نیں تاں جے اوہ اوس نوں ہور فکراں نہ دین جیہناں نوں ہُن اوہ جاندا اے۔ 
ایس طرحاں کرن والے افسر نوں آکھیا’تُوں میرے توں سچ چُھپا رہیا ایں تاں جو میں فکر نہ کراں، پرجد اخیر مینوں پتہ لگنا ایں میں ایس گل پاروں ای مر جانا ایں پئی مینوں اینے سچاں دا ساہمنا کرنا پوے گا جیہڑے مینوں دسے ای نہیں گئے‘۔ 
پر سبھ توں گھمبیر اوہ سچ ہن جیہڑے گھاٹے لکون لئی چھپائے جاندے ہن، کیوں جے اوہ ساریاں کامیابیاں جیہڑیاں انقلاب نوں قائم رکھدیاں نیں، سیاسی، سائنسی، کھیڈاں تے رہتلی کامیابیاں۔ 
پر اوہدے نال نکمی افسر شاہی وی اے، روز دیہاڑے دی حیاتی تے گھروکی خوشی تے اثر پاوندی ۔ 
جد اوہ لوکائی نال گلی وِچ گلاں کردا اے تے اوہدی گل بات وِچ اوہ بھرپورتا تے کھروی کُھل دِلی پرت آوندی اے، اوہ اوہنوں فیدل دے ناں توں سداندے نیں۔ 
اوہ اوس نوں غیر رسمی ڈھنگ نال سددے نیں، اوس نال دلیل بازی کردے، اوس اُتے حق جتاوندے نیں۔ 
اسیں تد اِک اوّلا جی لبھ لینے آں جیہدے آپنے روپ دا پرتو سانوں اوس نوں ویکھن نہیں دیندا۔ 
ایہہ اوہ فیدل کاسترو اے جس نوں میں سمجھنا میں جانناں آں۔ 
فقیری عادتاں تے نچنت بُھلاویاںں آلا اِک جی، چوکس اکھری تے ہولے لہجے آلے پرانی فیشنی رسمی تعلیم دا چھنڈیا تے جیہڑا کوئی وی اجیہا خیال خیالن جوگ نہیں جو مہان نہ ہووے۔ 
میں اوہنوں جذباتی رنگ وِچ چیزاں نوں کردے سُنیا اے جو اوہ کسی ہور ڈھنگ نال کر سکدا سی جے اوہ کجھ اُڈیک کر لیندا۔ 
اِک واری دُراڈیاں ہونیاں دے ڈاڈھے بھار ہیٹھ دبے ہوئے نوں میں پُچھیا اوہدی جگ وِچ سبھ توں وڈی سدھر کیہ اے تاں اوس تُرت جواب دِتا ’نُکرے لگ کھلونا‘۔ 
گبریل گارسیا مارکیز اِک نوبل انعام جیتو ناول کار اے۔ 
ایہہ اِک سودھیا ٹوٹا اوس لیکھ دا اے جیہڑا کیوبا دے اخبار ’گرانمہ‘ وِچ چھپیا۔ 
فیول آپے ہُن ورھیاں دا اے اگست یورپی یونین دا تازہ اجلاس بے وطنے ایجنڈے تے صحافیاں دی گرفتاریاں ترکی پہلے نمبر تے، چین تے ایران وچ حالات بہتر۔دی 
رپورٹ عبائیا لاہون تے زنانی گرفتار برطانوی وزیراعظم ایران مخالف بیان شدید ردعمل، ٹرمپ دا مشیر ماسکو وچ؟ روسی بمباری پاروں شام توں باغیاں دڑکی لا دتی قاہرہ تے استنبول وچ دھماکے دسمبر دی کہانی، اک بنگالی دی زبانیانٹرویو رب راکھا میرے ناں تے سڑکاں یا عمارتاں دے ناں نہ کلکتہ کیہہ ایہہ فوجی قبضہ ہو رہیا جے؟ روسی بمباری پاروں تدمرشام توں باغیاں دڑکی لا دتی روسی بمباری پاروں تدمرشام توں باغیاں دڑکی لا دتی وچار ڈیسک شامدولت اسلامیہ والیاں شام دی قدیمی شہر تدمر دا قبصہ چھڈ دتا اتے دوڑ دْوڑ گئے۔ 
اوہناں وچ ایس تھاں تے قبصہ کیتا سی پر پچھلے ہفتہ نوں روسیاں ایس تھاں تے مسلسل بمباری کر کے شام دی سرکاری فوج نوں اگے ودھن دا راہ دیتا ہے۔ 
تدمر نہ صرف اک قدیمی شہر ہے سگوں شام دے تیل والے ذخیریاں دے کول وی ہے۔دولت 
اسلامیہ ایس شہر دی قدیمی تھاواں نوں بہوں نقصان پہنچایا ہے۔ 
دوجے پاسے برطانوی وزیراعظم نیں ایران نوں خطہ دے امن لئی وڈا خطرہ آکھ کے ایہہ دسیا ہے پئی اوہ کس دا حمائیتی ہے۔اج 
مصر تے ترکی وچ ہون والے دھماکیاں نوں وی ایس ودھدے ہوئے جھگڑے دے تناظراں وچ ویکھیا جا رہیا ہے۔ 
اگلے ہفتے جنیوا وچ امریکی تے روسی شام بارے گل بات لئی رل مل بیٹھن گے اتے شامی شہریاں نوں محفوظ تھاواں تے منتقل کرن بارے صلاحواں کرن گے۔ 
یورپی یونین دا تازہ اجلاس بے وطنے ایجنڈے تے صحافیاں دی گرفتاریاںترکی پہلے نمبر تے، دسمبر دی کہانی، اک بنگالی دی زبانیا نٹرویو کمال لوہانی، ڈھاکہپہلی لڑی دسمبر دی کہانی، اک بنگالی دی زبانیانٹرویو کمال لوہانی، ڈھاکہپہلی لڑی ترجمہ اعمانیول اقبال مشرقی بنگال دی قوم پرست لہر تے نویں سروں جھات مارنا لوڑی دا ہے۔ 
اس لہر دے مخالف ایہنوں ہندواں دی سازش دی اکھیں ویکھدے نیں جد کہ اس دی حمایتاں کرن والے ”قابلِ دید مثال“ بنا کے پیش کردے نیں۔ 
پر اوہ جیہڑے اس تحریک وچ رَلتی رہے تے نالے جیلاں وی بھُگتیاں اوہ ہُن تیک ایہناں کوششاں وچ مصروف نیں پئی ایس دا نتارا کیتا جاوے۔ 
اوہناں نیڑے بنگالی قوم پرست تحریک اوہ وچار نہ حاصل کر پائی جیہدے لئی مشرقی بنگال دی عام لوکائی قربانیاں دِتیاں سن۔ 
ورھے حیاتی ہنڈاون والے کمال لوہانی اس سفر دی کتھا سنا رہے نیں۔ 
پر ایہہ پڑھن توں پہلاں سانوں اپنے سارے تعصباں نوں اِک پاسے کرنا پوے گا۔ 
اج ورھیاں بعد مشرقی بنگال دے سیاسی سوجھوان کارکن کیہہ سوچ رہے نیں تے کس گل تے وچار وٹاندارا کر رہے نیں کمال لوہانی ہوراں دی زبانی سنو۔ 
ایہہ انٹرویو کھبے دے رسالے عوامی جمہوری فورم ولوں عامر ریاض لِتا سی جدوں اوہ ڈھاکہ گئے سن اتے ایس انٹرویو دی تریخ اپریل ہے جیہڑا لوہانی ہوراں دے گھر لِتا گیا سی۔ 
عامر تہاڈا جنم دِن کیہہ ہے؟ کمال میرا جنم جون نوں سراج گنج وچ ہویا۔ 
سراج گنج اوہناں دِناں ضلع پبنہ“ وچ رَلتی سی۔ 
میرے پیو دا نام موسیٰ لوہانی ہے۔ 
عامر تُسی پڑھائی کتھوں کیتی؟ کمال میں اپنے پنڈ دے پرائمری سکول وچ پڑھیار رہیا۔ 
میرے پنڈ دا ناں سی سنتولا“۔ 
ہُن تے سراج گنج ضلع بن چُکیا ہے۔ 
اوتھے ہی میں دُوجی تک پڑھیا۔ 
فیر کلکتہ پارک سرکس“ دے علاقہ وچ اک نویکلا جدید سکول سی اوتھے میں ویں تک پڑھدا رہیا۔ 
مارچ تیک میں کلکتہ رہیا تے بعدوں اپنے پنڈ پبنہ پرت آیا۔ 
اوتھے میں پبلک جیلا سکول“ پڑھیا، جِتھے ودھیا معیاری تعلیم دِتی جاندی سی، ایتھوں ای میں دسوِیں کیتی۔ 
مارچ وچ دسوِیں دا امتحان دینا سی پر فروری نوں بنگالی زبان دے مسلے تے گولی چل گئی تے ہر ضلعے، شہر وچ جلوس نکلن لگے۔ 
ہر بندہ ایہناں جلوساں وچ رَلتی ہو رہیا سی، میں کیوں پِچھے رہندا۔ 
بس فیر انج ای مینوں سیاستاں دا چسکا وی پے گیا۔ 
جداں میں پبنہ کالج، آرٹ سٹوڈنٹ دے طور تے داخل ہویا تاں اوتھے وی سیاست بازی چل پئی تے جنوری وچ میں دُوجے پڑھیاراں نال پہلی وار جیل دا منہ وی ویکھ لیا۔ 
وجہ ایہہ بنی پئی اسی سارے پڑھیار مشرقی بنگال دے وزیراعلیٰ نورالامین خلاف جلوس کڈھ رہے ساں۔ 
عامر تُسی کس پڑھیار تنظیم نال رَلتی سو؟ کمال ایسٹ پاکستان سٹوڈنٹس یونین ۔ 
عامر ایہدی کنڈ پچھے کیہڑی جماعت سی؟ کمال کمیونسٹ پارٹی آف ایسٹ پاکستان۔ 
بعدوں نیشنل عوامی پارٹی دی آشیرواد وی اس طلباءتنظیم نوں مِلدی رہی۔ 
وچ صوبائی چوناں دا ہَوکا پھِریا تے مینوں فیر پھڑ لِتا گیا۔ 
چوناں توں اگدوں شیر بنگال اے کے فضل الحق، حسین شہید سہروردی تے مولانا بھاشانی ایہناں تِناں مل کے ایک یونائیٹڈ فرنٹ جگتو فرنٹ بنا چھڈیا سی۔ 
عوامی لیگ تے کرشیک سرامک پارٹی دے آگواں ایہہ اتحاد بنایا سی۔ 
فیر نظامِ اسلام پارٹی دے جگتو فرنٹ وچ رَلتی ہون مگروں جمعیت علماءاسلام تے دُوجے وی ایس فرنٹ دا انگ بنے۔ 
چوناں وچ جگتو فرنٹ نے مسلم لیگ دا صفایا کر چھڈیا۔ 
اے فضل الحق وزیراعلیٰ بنے تے حکومت وی بنن لگی۔ 
پر مئی دے مہینے اے لاگُو کر دِتی گئی تے سکندر مرزا مئی وچ گورنر بن کے آ گیا۔ 
اوہنے جون دے اخیری ہفتے کمیونسٹ پارٹی نوں خلافِ قنون مِتھیا تے بہوں سارے سیاسی سوجھواناں نوں گرفتار کر لیا۔ 
جیہڑے دن گورنر راج لاگُو ہویا اوہدے اگلے دن مئی نوں میں تیجی وار بندی وان ہویا۔ 
دو دِناں بعد قربانی والی عید سی، میرا پیو میرے ذمے کُجھ کم کاج لا کے گیا سی۔ 
پنڈوں پھڑ کے مینوں تھانہ اولڑا پٹرا“ بندی وان بنا دِتا گیا۔ 
اِنج جد عید دا چن چڑھیا تے میں جیلے سلاخاں پِچھے بیٹھا سی۔ 
اس وقوعے نے میرے گھر والیاں نوں بہوں دُکھی کیتا تے ایہہ گل ساڈے دِلاں وچ گھر کر گئی۔ 
عید دِہاڑ مینوں پبنہ جیل لے گئے تے کُجھ ہی دناں مگروں سنٹرل جیل راج شاہی“ میرا ٹھکانہ بنی۔ 
ایتھے قیدیاں نوں ماریا کُٹیا جاندا سی۔ 
ایہہ جیل مار کُٹ دے حوالیاں نال انگریز ویلے دی یاد دلاندی سی۔ 
خیر اگست نوں مینوں مُکتی ملی۔ 
جیل وچ میرا اُٹھن بیٹھن کھبے دے سوجھواناں نال ہو گیا سی تے مارکسزم تے بیٹھکاں سٹڈی سرکل اوتھے ای ہون لگ پئیاں سن۔ 
عامر مطلب جیل جاترا تہاڈے لئی زحمت نئی سگوں رحمت بنی؟ کمال آہو۔ 
پر ایہہ حقیقت وچ سیاسی خبط ہی سی قہقہے۔ 
پئی ایہہ ایہو جئی تعلیم سی جیہدے راہیں شک کرن دی حِساں نوں مُڈھوں مُکا دِتا جاندا ہے۔ 
تہانوں نک دی سیدھ، اپنی سوچاں تے جبر کردے ہوئے، ویلے کویلے بس نظریات نوں ہی اگے رکھنا ہوندا ہے۔ 
خیر ایہہ مت تے بہت بعدوں جا کے آئی اس ویلے تے بس اوہی سچ سی جو اسی تن تے من تے سجایا ہویا سی۔ 
میں جیلوں چھُٹن مگروں پبنہ پرت آیا تے اپنے بھراء‫ لوہانی نال گل مِتھی پئی ہُن میں صحافت دے مداناں وچ کم کراں گا۔ 
ایہہ دس دواں پئی میرا بھرا فضل لوہانی ڈھاکے دا سر کڈھواں صحافی سی۔ 
عامر کیہڑے اخبار نال سن اوہ؟ کمال مارننگ پوسٹ دا ایڈیٹر وی سی اوہ تے اوہدے مضامین ہور وی اخباراں راہیں چھپدے رہندے سن۔ 
نال نال اوہ ”بکس اینڈ بکس“ دے نام توں ترقی پسند کتاباں دی دکان وی چلاندا سی۔ 
شاعر وی واہوا چنگا سی۔ 
اوہدی سفارش تے وچ میں روزنامہ ”ملت“ وچ نوکر ہو گیا۔ 
ایہہ اخبار یوسف علی چوہدری میاں موہن دی ملکیت سی۔ 
یوسف علی چوہدری تقسیم دے بعدوں مشرقی پاکستان دی سیاست دا وڈا کھڈار سی۔ 
اوہنوں مشرقی پاکستان دا باتشاہ گر سدیا جاندا سی۔ 
واہوا سر کڈھواں مسلم لیگی لیڈر سی۔ 
ایہہ موہن میاں ای سی جیہدی وجہوں وچ نورالامین دے خلاف تحریک عدم اعتماد پیش کیتی گئی۔ 
ایہہ تحریک پڑھیاراں دے قتلام دے مگروں لیاندی گئی۔ 
خیر میں اخبار وچ نوکرہو گیا۔ 
اس ویلے اک ہور عظیم شاعر تے فلمی گانیاں دے لکھیک سکندر ابوظفر ہوری وی اوتھے ای نوکر سن۔ 
مینوں جوائنٹ ایڈیٹر دی نوکری ملی، تنخواہ ٹکہ ہر مہینہ۔ 
ایہہ اس ویلے واہوا تگڑی رقم ہوندی سی۔ 
اخبار دے نال میں مشرقی پاکستان یوتھ لیگ نال وی کم کرن لگ پیا جیہڑی کھبے دی اک تنظیم سی۔ 
ستمبر ءوچ نیشنل عوامی پارٹی دی نیہہ رکھی گئی۔ 
ڈھاکے صدر گھاٹ جیہڑا کنونشن ہویا، اوتھے رَلتی ہون دا وی مینوں اتفاق ہویا۔ 
خان عبدالغفار خان ، جی ایم سید ، عبدالصمد اچکزئی ، عبدالمجید سندھی ، محمود علی قصوری ، میاں افتخارالدین ، محمود الحق عثمانی ، سی آر اسلم ، میجر اسحاق محمد، افضل بنگش توں وکھ مغربی پاکستان توں جمہوریت پسنداں کھبے دے سوجھواناں دی اِک وڈی گنتری ایس کنونشن وچ رَلتی ہوئی۔ 
مغربی پاکستان توں ڈھاکے وَل چلاوا کرن لئی کھبے دے ایہناں سیاسی سوجھواناں ریل گڈی راہیں لہور توں کلکتہ دا سفر کیتا۔ 
کنونشن دے اخیرلے دیہاڑ مولانا بھاشانی نوں پارٹی دا صدر چُنیا گیا جدکہ جنرل سیکٹری محمود الحق عثمانی مغربی پاکستان نوں مِتھیا گیا۔ 
کنونشن دے بعدوں پلٹن مدان وچ اکٹھ متھیا گیا۔ 
اس ویلے پلٹن مدان اک وڈی جلسہ گاہ ہوندی سی۔ 
ہن تے اوہ وی مایا دی نظر ہو کے رہ گئی ہے تے اوتھے شاپنگ سنٹر بن گیا ہے۔ 
جلسہ گاہ وچ سارے سوجھوان ہتھاں وچ ہتھ دے کے چلدے ہوئے اپڑے۔ 
پِچھے لوکائی دا ٹھاٹھاں ماردا سمندر سی۔ 
جِداں اسی اساں جلسہ گاہ اپڑے، عوامی لیگیاں جلسے بھگدڑ مچانی چاہی پر ناکام رہے۔ 
عامر اس ویلے حسین شہید سہروردی پاکستان دے پردھان وزیر سن؟ کمال ہاں جی۔ 
عامر وزیراعلیٰ مشرقی پاکستان کون سی؟ کمال میرے خیال موجب ابوحسین سرکار۔ 
نہیں نہیں، عطاالرحمن خان۔ 
اعمانیول اقبال لہور دے نیں تے پنجابی ترجمہ وچ اک نوں سوہنا وادھا، رب راکھا میرے ناں تے سڑکاں یا عمارتاں دے ناں نہ کاسترو انقلابی ریت نہ بھلیا رب راکھا میرے ناں تے سڑکاں یا عمارتاں دے ناں نہ رکھنا۔کاسترو 
انقلابی ریت نہ بھلیا وچار ڈیسک کیوبا میرے ناں تے نہ تے سڑکاں یا عمارتاں دے ناں رکھنا نہ ہی میرا کوئی مجسمہ بنانا۔ 
دلاں وچ وسن والیاں نوں کون مار سکیا ہے اج تیک بھلا۔ 
کاسترو دی وصیتاں،کاسترو وانگ انقلابی ریت دا لشکارہ۔ 
پچھلے اک ہفتہ توں کیوبا والے سڑکاں تے پر بی بی سی تے سی این این کجھ ہور دکھاون، اتے اج دنیا بھر وچ لوکاں کاسترو دی اخیری رسماں شوق نال ویکھیاں۔ 
اس دی راکھاں نوں کیوبا دے مرکزی شہر ہوانا توں سینٹیاگو لیجایا گیا پئی ایہہ کیوبا دا لینن گراڈ جے جتھے اج توںورھے پہلاں بغیر کسے فارن ایڈاں دے کاسترو، چی گویرا اتے کامریڈاں انقلاب کیتا سی۔ایہہ 
نرا اک حکمران دا جنازہ نہیں سی جہیڑا سال حکومتاں کیتیاں۔جس 
طرح لوک شہر شہر، پنڈ،پنڈ آپدے لیڈر نوں رب راکھا آکھن آئے سن اوہ اس دی پاپرلیرٹی دا چوکھا ثبوت۔ 
ٖفٹ بال دی دنیا دا ہیرو وی آپدے ہیرو لئی حاضر، آکھیا ’’دنیا اج ہک وڈے لیڈر توں وانجھی ہو گئی۔اوس 
نوں آپدے لوکاں دی بہوں فکراں سن۔ 
اساں اکثر فٹ بال بارے ساری ساری رات گلاں کردے رہندے تے سویرے میں تے لمّی نیندر لیندا پر کاسترو دو، ترے گھنٹیاں بعدوں دفتر بیٹھا ہوندا۔ 
جے کوئی ٹی وی ، سوشل میڈیا ویکھن والیان تے ماتمی جلوس وچ رلتی لوکاں دی گنتری کرے تاں ساچے کسے راک فیلر دے مرن تے ایڈا رش ہو سکدا ہے۔ 
برازیل، بولیویا، کانگو، ایکواڈور اتے اینزویلہ توں وڈے وڈے لیڈر آئے پئی اوہ لاطینی امریکہ دا مان سی۔چی 
گویرا دے مقبرے باہر بیٹھے اکبندے آکھیا’’اساں سب کاسترو ہاں‘‘۔اک 
بینر تے لکھیا سی ’’کل دا باغی تے ہمیش لئی ہیرو‘‘ جنہاں نوآبادیات راہیں ظلماں تے پہاڑ توڑے، ایٹم بم ڈگائے، دھرماں تے فرقیاں نال لوکاں نوں مروایا، تباہیاں پھیلاون والے وڈے ہتھیاراں بہانے عراق برباد کیتا، اوہ جے کاسترو نوں آمر آکھن تے ایہہ جھوٹ کون منے گا۔اوہ 
فرشتہ نہیں سی، بندہ بشر ہی سی پر جے لوکی اس دے خلاف ہوندے تاں ایہہ ہجوم وی نہ ہوندا۔دنیا 
وچ جد وی مقامی طاقتاں نال انقلاباں بارے گل ہوئے گی تے کاسترو دی رلت نال ہی اجہی لکھت توڑ چڑھے گی۔ 
یورپی یونین دا تازہ اجلاس بے وطنے ایجنڈے تے صحافیاں دی گرفتاریاںترکی پہلے نمبر تے، چین تے ایران وچ حالات بہتر۔دی 
رپورٹ عبائیا لاہون تے زنانی گرفتار برطانوی وزیراعظم دا‫ مخالف بیان شدید ردعمل، کلکتہ کیہہ ایہہ فوجی قبضہ ہو رہیا جے؟ ڈاکو سرکار باز ممتا بینر جی دیدی وچار ڈیسک مغربی بنگال بنگالیاں دی ’’دیدی‘‘ ، چوتھی وڈی بھارتی سیاسی جماعت دی لیڈراتے مغربی بنگال دی وزیر اعلی ممتا بینر جی نے ٹول پلازیاں تے بھارتی فوج نوں لاون دے فیصلے دی نندیا کیتی اتے ایس نوں ’’سیاستاں وچ فوج نوں ورتنا‘‘ آکھیا۔‫ 
ہوری مودی حکومت نوں ’’ڈاکو راج‘‘ آکھدے نیں اتے انہاں دی پارٹی ٹی ایم سی‘‘ اج بنگال ہی نہیں سگوں اروناچل پردیش،‫ مانی پور، ہریانہ تے پنجاب وچ پیر پھیلا چکی جے۔کل 
جداں دلی سرکار نیں بغیر دسیاں ٹول پلازیاں تے بھارتی فوج لا دتی تاں ممتا ہوری رات دیر تک چیف منسٹر دفتر وچ موجود رہے۔ 
انہاں اک پاسے دلے سرکار کلکتہ میونسپل کارپوریشن کولوں سانوں دسے بغیر ڈیٹا لین لئی غیر آئینی خط لکھیا جے تے دوجے پاسے فوج لا کے اک ہور کوڑ حرکت کیتی جے۔ 
ایہہ سب صوبیاں نوں دباون دی تیاریاں نیں اتے ڈاکو سرکار ایس توں باز رہے۔کیہہ 
فوج دا قبصہ ہو رہیا ہے؟ اگے ہی کرنسی سکینڈل وچ مودی سرکار لْٹ مچائی ہوئی ہے‫ وچ رٹائر فوجی سیاستاں وچ وی آرہے نیں اتے مودی سرکارفوجی ادارے نوں ورت کے ہور بدنام کر رہی ہے پر صوبیاں دے لیڈر دلی سرکار دی پالیسیاں نوں ڈک رہے نیں۔ 
ممتا آکھیا ہے پئی اساں عدالتاں راہیں مرکز نوں نتھ پاواں گے۔ 
یورپی یونین دا تازہ اجلاس بے وطنے ایجنڈے تے صحافیاں دی گرفتاریاںترکی پہلے نمبر تے، وچار ڈیسک جداں حکمران ٹولہ اتے اشرافیہ لوکاں دے مسلے حل نہیں کر سکدے تاں اوہ اٹھو ٹھ مارن لگدے نیں۔اجہے 
ویلے دھرماں دی حفاظتاں اتے حب الوطنیاں دے نعریاں نال کم جلایا جاندا ہے۔بھارتی 
میڈیا، عدالتاں اتے حکمراناں وچ اج کل قومی ترانے دی ’’عزتاں‘‘ دا سوال ہٹ جے۔تاں 
مارے ہی نندینی کرشنن ہوراں آرٹیکل لکھ ماریا جے۔ایہہ 
آٹیکل اک عدالتی حکم بعدوں لکھیا گیا ہے جس وچ سب توں وڈی عدالت ایہہ آکھیا ہے پئی جے تساں سنیما وچ قومی ترانے تے نہ کھلوتے تاں تسی ’’غدار‘‘ آکھواو گے۔ 
عدالتاں ایہہ وی دس پائی جے پئی حب الوطنیاں پاروں اساں انفرادی آزادیاں نوں کھل نہیں دے سکدے اتے انفرادی آزادیاں حب الوطنیاں دے تھلے رہنیاں چاہیدیاں نیں۔لکھاری 
سپریم کورٹ دے اک پرانے فیصلہ دا وی دسیا ہے جس وچ عدالتاں ایہہ گل آکھی سی پئی قومی ترانے تے نہ کھلون دا مطلب ایہہ نہیں کہ قومی ترانے دا پاس نہیں کیتا جا رہیا۔پر 
ہن تے بھارت وچ مودی سرکار ہے اتے اوہ بھارتیاں نوں قوم پرستیاں دا نواں سبق رٹّا رہے نیں۔کدی 
مذہب خطرے وچ پئے جاندا ہے تے کدی نیشنلزم، کدی کشمیر وچ مرن والیاں لئی گل کرن نوں غداری آکھیا جاندا ہے ۔ 
اجہی جعلی قوم پرستیاں نال لوکاں نوں چکر دتّے جاندے نیں۔لکھاری 
دہائیاں دیندے ہوئے لکھدا ہے پئی پچھلے دو ورہیاں وچ اساں کجھ بہتی ہی قوم پرستیاں ویکھ رہے جے۔کجھ 
مہینے پہلاں سنیما والیاں نوں حکم ملیا کہ تسی فلماں توں پہلاں قومی ترانہ ہر صورت چلانا ہے۔جے 
آزادی دے سالاں بعدوں وی غربتاں، جہالتاں اتے بیروزگاریاں دا راج ہے تے کیہہ ایہہ ’’غداری‘‘ نہیں؟ یورپی یونین دا تازہ اجلاس بے وطنے ایجنڈے تے صحافیاں دی گرفتاریاںترکی سی پیک قدیمی تجارتی رہداریاں چالو تھیسن اک ورھے وچ ارب روپئے توں ٹیکس چوری جارجیا یونیورسٹی افسراں دے ٹیکس گوشوارے ٹیکس چور تے ایگزٹ کنٹرول لسٹ پاکستانی بھارے حکومتی قرضے، بینکنگ لئی خطرہ پاکستان قومی اسمبلی نے کالا دھن چٹا کرن دا قانون منظور کر لیا پاکستان دی قومی اسمبلی وچ انکم ٹیکس بل وچ اک نویں شق شامل کیتی گئی ہے جیس دے تحت غیر منقولہ جائیداد دے مقرر کیتے گئے ڈی سی ریٹ تے فیڈرل بورڈ آف ریونیو دیاں متھیاں قیمتاں دے فرق نوں تن فیصد ٹیکس دے کے قانونی حیثیت مل جاوے گی۔ 
پاکستان وچ جائیداد دی اصل قیمت دی تھاں قیمتاں گھٹ کرکے وکھائیاں جاندیاں ۔۔۔ 
اگے پڑھو کالے دھن نوں سفید کرن دی صلاح دُنیا دی وڈی معیشت؟ معیشت دیاں اوکڑاں معاشی لبِرل پالیسی جغرافیے تے تواریخ وچکار پھسیا معاشی مستقبل جاندی حکومت دا تحفہ ارب رُپئے دا عوام اُتے بھار جیس پاسے پیسے دا روڑھ اوسے پاسے بھلک پاک ہند بیوپار وچ امریکی اڑکا؟ ایس اینڈ پی ہندوستان دی معیشت دا درجہ تھلے ہندوستان دا پاکستان نوں گیس دیڻ دا متا نواں پنڈ بیالی لکھ دی مسیت تے ودھدے شرابی تے نشئی ایران پاکستان نوں اسی ہزار بیرل چالو تھیسن کاشف بخاری وڈے جرنیل ہوراں دے رولے گولے وچ ساڈا میڈیا اک وڈی خبر گول کر گیا۔ 
ایہہ سی نواز شریف دا ترکمانستان دا دورہ۔ 
انج تے کسی پاکستانی وزیر اعظم دا کسے وی وسط ایشیائی ریاست دا دورہ ممول دی گل اے پر اس واری میاں ہوری اک ہور کم پا آے نیں، جنہوں میڈیا نیں انج رپورٹ کیتا کہ پاکستان لاجوردی راہ وچ رلتی ہو گیا۔ 
اے لاجوردی راہ کی شئے ہے؟ اے پنج ملکاں دا اک معاہدہ اے جدے وچ افغانستان،ترکمانستان، آذربائیجان، جارجیا اتے ترکی شامل نیں۔ 
معاہدے پاروں ممبر ملکاں وچ تجارتاں اتے سفری سہولتاں نوں بہتر کیتا جائے گا۔ 
اے اک ٹرانزٹ معاہدہ اے اتے اس وچ ریل تے سڑک ذریعے تجارتی سہولتاں طے کیتیا جان گیاں۔ 
کسٹم اتے ہر قسم دے محصول یا تے ختم کیتے جاون گے یا بہوں گھٹا دتے جاون گے۔ 
ایہہ رستہ ا فغانستان دے دو شہراں، عقینہ جیہڑا شمالی صوبے فریاب وچ اے اتے ترقنڈی جہیڑامغربی ہرات وچ ہے توں چلدا ہے۔ 
اے تجارتی راہ ترکمانستان دے شہر ترکما ن با شی توں کیسپین راہیں آذربایئجان دے شہر باکو،جارجیا دے شہر تبلیسی توں استنبول اپڑے گا۔ 
یورپ تے ایشیا دے اس سنگم توں اے رستہ یورپ جائے گا۔ 
ایس راہ نال افغانستان نوں کیسپیں تے وسط ایشیا راہیں ترکی تے بحر روم تک آسان تے چھوٹا راہ مل سی۔ 
ایس معاہدے دی گل افغانستان نے ادووں چھوئی سی جد تن داہکیاں توں چھڑی جنگ پاروں پاکستان توں اوس دی ٹرانزٹ ٹریڈ ممکن نہ رہی سی۔ 
ایس سال نومبر وچ اے ماملہ توڑچڑھیا ۔ 
دراصل ا یہہ ساریاں سی پیک دیاں برکتاں نیں۔ 
جدوں کئی سال پہلوں چین نیں ایس وڈے کم دا بیڑا چایا تے اے خیال وی نیں سی پئی ایس وچوں ملکاں لئی نویں نویں موقعے نکلن گے۔ 
پاکستان د ی جمہوری حکومتاں دے دور توں ای ریاست دے سارے ادارے ای اک چت ہو کے اس وچ رلتی ہووے، اے وکھری گل اے پئی کجھ باہر لے، جہناں دا اپنا ایجنڈا اے،ایس د ے خلاف ڈانگاں سوٹے کڈی بیٹھے نیں۔ 
پر ایہہ ہے کیہہ شئے بھلا؟ ایس ناں دا مطلب کیہہ ہے؟ اے اک نیلا قیمتی پتھر اے جیہڑا افغانستان توں نکلدا اے اتے ساڈی زباناں وچ اس نوں ’’لاجورد‘‘آکھدے ہن۔ 
اے عربیفارسی دا لفظ اے۔ 
شمالی افغانستان وچ بدخشاں دے شمالی صوبے وچ اس دی کاناں نیں۔ 
ست ورھے قبل مسیح تک ایس دے استعمال دا سراغ ملدا ہے۔ 
شمالی ا فغانستان توں ای دجلہ و فرات، روم، یونان، تے شمالی افریقہ وچ مصر تک جاندا سی، اتے ماضی دی عظیم داستان گل گامش وچ اس دا ذکر ملدا اے۔ 
مصر وچ اک فرعو ن توتخ آمن دی لاش واسطے جیہڑا مکھوٹا بنایا گیا، اوس دی اکھاں نوں شنگھارن والا نیلا رنگ ایتھوں گئے لاجورد توں ہی بنایا گیا سی۔ 
آج توں کوئی ہزار ورھے پہلاں اے یورپ اپڑیا اتے بعد دے دور وچ مورتاں الیکن والے مقدس مریم دے کپڑیاں نوں رنگن لئی لاجورد ہی ورتدے سن۔ 
پاکستان دے شمالی علاقیاں وچ وی اس دے ذخیرے ہن۔ 
انج تے شمالی افغانستان دے شہراں بلخ اتے بدخشاں نال ساڈے خطے دی صدیاں دے سانگے ہن تے قدیم ہڑپّہ دور دی وسوں مہر گڑھ توں لاجورد دے زیورات لبھے نیں۔ 
وادی سندھ دی قدیمی وسوں دے عروج دے دور وچ شمالی افغانستان وچ اک کالونی وسائی گئی سی اتے اے بلخ بدخشاں تے سرائے سنگ دی مشہور کاناں نیڑے سی۔ 
بلخ باختراو شہر اے جتھے چین تون آون جاؤن والے قافلے رکدے اتے عربی،فارسی،چینی اتے ہور اگے دے لوکی میل ملاپ کردے۔ 
اوس آپسی تجارتی مال ای نہیں سگوں زباناں،رہتلاں، شاعری،موسیقی اتے اک دوجے دے مذہب تے دوجے خیالاں نوں سندے تے قبولدے تے ایس طراں اک نویں رہتل دے موڈھی بنے۔ 
ایہہ رہتل اک پاسے وسط ایشیا تے دوجے پاسے گندھارا اتے ہڑپہ دی گوانڈی سی، پر اے اک ہور تے لمی گل اے تے ایس تے فیر کدی جھات پاواں گے۔ 
پاکستان قومی اسمبلی نے کالا دھن چٹا کرن دا قانون منظور کر لیا پاکستان وچ ہزار ارب روپے سالانہ توں ودھ دی ٹیکس چوری دی رپورٹ کارروائی لئی وزیراعظم میاں نواز شریف وزیر خزانہ تے نیب نوں گھل دتی گئی اے۔ 
میڈیا رپورٹاں موجب ٹرانسپرنسی انٹرنیشنل ولوں وزیراعظم نوں گھلی جان والی رپورٹ وچ دسیا گیا ا یکہ ملک وچ ہزار ارب روپے سالانہ توں ودھ دی تیکس چوری ہو رہی اے سٹڈی وچ وی ایہہ گل ساہمنے آ چکی اے کہ پاکستان وچ سالانا ارو روپئے توں ودھ دی ٹیکس چوری ہو رہی اے۔ 
اوہناں دا کہنا اے کہ ایہناں امیر ترین لوکاں نوں ٹیکس نیٹ وچ لیان لئی ٹیکس چوری وچ رلتی لکھ توں ودھ لوکاں دی فہرست تیار کیتی گئی اے۔جیہناں 
وچوں لکھ ہزار بندیاں نوں پچھلے مالی ورھے وچ نوٹس جاری کیتے جا چکے نیں تے ہور لکھ ہزاربندیاں نوں جاری مالی ورھے نوٹس جاری کیتے جاون گے۔ 
ایف بی آر وسیلیاں دا کہنا اے کہ ٹارپ لئی کروائی جان والی رپورٹ عالمی بینک نوں وی گھلی جا چکی اے۔ 
وسلیاں موجب ایف بی آر ولوں بین الاقوامی سینٹر برائے پبلک پالیسی راہیں جارجیا یونیوسٹی توں کرائی جاون والی سٹڈی والی ایس رپورٹ مطابق پاکستان وچ ارب روپے سالانہ دی ٹیکس چوری ہو رہی اے جیہڑی ایف بی آر ولوں ملی ٹیکس وصولیاں توں وی ودھ اے۔ 
وسیلیاں دا ہور کہنا اے کہ رپورٹ شرح دے حساب نال پاکستان وچ سبھ توں ودھ ٹیکس چوری مائننگ تے کان کنی وچ ہو رہی اے۔ 
جیہڑی فیصد سالانا اے۔ 
رپورٹ دے مطابق رقم دے لحاظ نال سبھ توں ودھ ٹیکس چوری فنانس اینڈ انشورنس دے شعبے وچ ہو رہی اے۔ 
جیہدے مالیت ارب روپے اے۔ 
وسیلیاں دے مطابق رپورٹ وچ ایہہ وی انکشاف کیتا گیا اے کہ پاکستان وچ سروسز سیکٹر ولوں ٹیکس کمپلائنس دی شرح بہت گھٹ اے تے ایہدے وچ بتدریج کمی واقع ہو رہی اے تے ایہدے وچ بینکنگ انڈسٹری بہت اہم حصہ اے۔ 
رپورٹ وچ ایہہ وی کہیا گیا اے کہ بھاری ٹیکس شرح ملک وچ ٹیکس چوری دی وڈی وجہ اے جد کہ ٹرانسپرنسی انٹرنیشنل ولوں وزیراعظم، وزیر خزانہ، چیئرمین ایف بی آر تے نیب نوں گھلی جاون والی روپورٹ وچ دعویٰ کیتا گیا اے کہ ملک وچ ہزار ارب روپے توں ودھ دی ٹیکس چوری ہو رہی اے۔ 
پاکستان قومی اسمبلی نے کالا دھن چٹا کرن دا قانون منظور کر لیا لاجوردی رستہ اتے سی پیک قدیمی تجارتی رہداریاں چالو تھیسن افسراں دے ٹیکس گوشوارے ٹیکس چور تے ایگزٹ کنٹرول لسٹ پاکستانی بھارے حکومتی قرضے، بینکنگ لئی خطرہ کالے دھن نوں سفید کرن دی صلاح دُنیا دی وڈی معیشت؟ وزیر نے ایس خبر دا سخت نوٹس لیا اے کہ ایف بی آر دے وچوں افسراں نے اپنے ٹیکس گوشوارے جمع ای نہیں کرائے۔ 
اوہناں نے ہدایت کیتی اے کہ سارے معاملے دی پُن چھان کر کے نادیندڑ افسراں نوں جون تک ٹیکس گوشوارے جمع کران دا پابند بنایا جاوے، دوجی صورت وچ اوہناں دا کم کاری الاؤنس روک دتا جاوے۔ 
چیئرمین ایف بی آر نے آکھیا اے کہ ٹیکس افسر شہریاں لئی مثال ہونے چاہیدے نیں تے حکومت ایف بی آر افسراں ولوں ٹیکس چور ی بالکل برداشت نہیں کرے گی۔ 
پاکستان دے حوالے نال ایہہ خبر زیادہ ماڑی نہیں لگدی کیوں جے ایتھے سوائے سرکاری افسراں دے کوئی وی نہ تے پورا ٹیکس دیندا اے تے نہ ای ایہدے بارے بھرواں ریکارڈ رکھن دی کھیچل کردا اے۔ 
جدوں مالی سال مُکن لگدا اے ٹیکس باے حکومتی رولا ودھدا اے تاں خانہ پوری کر لئی جاندی اے۔ 
سرکاری افسر وی صرف ایس کارن پورا ٹیکس دیون نوں مجبور نیں کہ اوہناں دا سارا ریکارڈ حکومت کول ہوندا اے تے اوہدے وچوں ٹیکس دی کٹوتی پیشگی کر لئی جاندی اے، مالی سال مکن اُتے صرف حساب ای برابر کیتا جاندا اے۔ 
ملک وچ کرپشن اینی ودھ چکی اے کہ جیہڑا کرپشن نہ کردا ہووے اوہنوں بے وقوف سمجھیا جاندا اے تے مہنے دتے جاندے نیں۔ 
واڑھ ای کھیت نوں کھائی جا رہی اے تے لوک مطمئن نیں۔ 
ٹیکس نہ دیون دا اک وڈا کارن ایہہ وی اے کہ لوکاں نوں اعتبار ای نہیں کہ اوہناں دے لہو مُڑھکے دی کمائی وچوں کٹیا گیا ٹیکس اوہناں اُتے لایا وی جاوے گا۔ 
ایہہ اوہ قوم اے جیہڑی مذہبی ٹیکس یعنی زکوٰۃ وی دین نوں تیار نہیں ہوندی۔ 
جنرل ضیاء دے زمانے وچ جدوں جبری طور تے ٹیکس کٹوتی شروع کیتی گئی تاں ادھے ملک نے اپنا مسلک شعیہ بنا لیا جد کہ باقی لوک پہلی رمضان توں پہلاں اپنے بنک اکاؤنتاں وچوں پیسے غائب کر کے دو دن بعد جمع کروا دیندے ہوندے سن۔ 
حکومت دی تنخواہ وچوں زکوٰۃ کٹ رہی سی تے ایہدے لئی ضروری نصاب دی بجائے صرف دو ہزار دی رقم وچوں ٹیکس کٹوتی کر لئی جاندی سی۔ 
گویا جیہو جیہے کوہن والے اوہو جیہے کھان والے۔ 
جے ایف بی آر دے ستر پچھتر فیصد افسراں نے اپنے ٹیکس گوشوارے جمع نہیں کروائے تاں گوایا ایسے ریت دی پالنا کیتی اے۔ 
اوہ آپ حکومت نیں، حکومت جو مرضی کرے۔ 
جے ایہو جیہے کم کوئی ٹیکس نیٹ ورک وچ آیا ’’سزا یافتہ‘‘ کرے تاں فیر اوہنوں لازمی ایس کم دا مزا چکھنا پیندا اے۔ 
سرکاری افسر تے شیر وانگوں جنگل دے بادشاہ ہوندے نیں تے شیر دی مرضی اے انڈے دیوے یاں بچے۔ 
پاکستان قومی اسمبلی نے کالا دھن چٹا کرن دا قانون منظور کر لیا ایگزٹ کنٹرول لسٹ جمیل احمد پال ایف بی آر نے ارب رُپئے توں ودھ واجبات دی وصولی لئی ٹیکس چوراں تے نادیہندڑاں دے ناں ایگزٹ کنٹرول لسٹ وچ شامل کروان لئی غور شروع کر دتا اے‘ نان فائلرز دا کمپیوٹرائزڈ قومی شناختی کارڈ بلاک کرن دی وی تجویز اے۔ 
دسیا گیا اے کہ وار وار مہلت دین دے باوجود این ٹی این حاصل نہ کرن والے قابل ٹیکس آمدن رکھن والے لوکاں خلاف وی کارروائی کرن بارے غور کیتا جا رہیا اے۔ 
کسے وی مہذب معاشرے اندرٹیکس نہ دین بارے سوچیا وی نہیں جا سکدا۔ 
ٹیکس نہ دینا قتل ورگا جرم سمجھیا جاندا اے جہنوں کوئی وی نہیں کردا۔ 
ایہو کارن اے کہ یورپی ملکاں وچ لوکاں دی ادھی آمدن ٹیکس وچ نکل جاندی اے پر اوہ فیر وی مطمئن ہوندے نیں کہ ایس ٹیکس دے نتیجے وچ حکومت اوہناں نوں سہولتاں تے مراعتاں دیندی اے۔ 
روٹی کپڑے رہایش تعلیم تے علاج دِیاں سہولتاں حکومت دے ذمے ہوندیاں نیں۔ 
جے نوکری جاندی رہوے تاں حکومت ای بے روزگاری الاؤنس دے کے بھکھے مرن توں بچاندی اے۔ 
حکومت سڑکاں تے پارکاں نوں بہترین حالت وچ رکھدی اے تے اپنے لوکاں نوں ہر اوہ سہولت دیندی اے جہڑی اوہ منگدے نیں۔ 
دُوجے پاسے پاکستان وچ جہی رُوح تہے فرشتے ورگی صورتحال اے۔ 
جے حکومت نالائقی دے اعلا ترین منصب اُتے کھلوتی ہوندی اے تاں لوک وی بے ایمانی دے ایسے منصب اُتے نیں کہ اوہ ٹیکس دین توں کنی کتراندے نیں۔ 
کرپشن دا ایہہ حال اے کہ محکمے دے انسپکٹراں نوں تھوڑا بہت دے دوا کے خلاصی کرا لئی جاندی اے تے ٹیکس دین دا ناں وی نہیں لیا جاندا۔ 
ایس حمام وچ اُتلی سطح دے حکمراناں توں لے کے تھلویں سطح دی لوکائی تیکر‘ سبھ ننگے نیں۔ 
حکمراناں دے ٹیکس دین بارے میڈیا وچ خبراں آوندیاں رہندیاں نیں کہ اوہناں نے کنا ٹیکس دِتا۔ 
بعض دا تاں ایہ حال اے کہ اوہناں دی ’’غربت‘‘ ویکھدے ہویاں اوہناں نوں کجھ دے دوان نوں دِل کردا اے۔ 
ایف بی آر دے سیانیاں نے ٹیکس نادیندڑاں دا ناں ایگزٹ کنٹرول لسٹ وچ شامل کرن دا فیصلہ کجھ سوچ سمجھ کے ای کیتا ہووے گا پر ایہ گل سبھ نوں پتا اے کہ پورا ملک ای ٹیکس نہیں دیندا جد کہ پورا ملک باہر نہیں جاندا۔ 
جہناں نے باہر جانا ای نہیں‘ اوہناں دا ناں ایس لسٹ وچ شامل کرن دا فایدا کیہ ؟ گویا ایس لمی چوڑی کھیچل دے بعد نرا پنج ست فیصد لوکاں دے متاثر ہون یاں اوہناں اُتے کجھ دباء پین دا امکان اے۔ 
ضرورت لسٹاں تیار کرن دی نہیں‘ ملک وچ ٹیکس ادائی کلچر پیدا کرن دی اے۔ 
لوک مسیتاں وچ لکھاں رُپیا دان دے دیندے نیں‘ ہزار رُپیا ٹیکس کیوں نہیں دیندے‘ ایہدے بارے سرکار نوں گوہ کرنا چاہیدا اے۔ 
لوکائی دا دِتا ٹیکس جے لوکائی اُتے لگدا وی نظر آوے‘ اُتلی سطح دے وڈیار جے ایمان داری نال ٹیکس ادا کرن‘ ٹیکس دی شرح وی کھل لاہن دی بجائے مناسب ہووے تاں شاید کجھ بہتری دی صورت نکل سکدی اے۔ 
‫ عالمی بینک نے خبردار کیتا اے کہ پاکستانی حکومت ولوں بھاری قرضیاں نا ملک دے بینکنگ دے شعبے نوں خطرے ہو سکدے پاکستان دی جی ڈی پی دی شرح نمو چنگی اے پر ہُن وی مستقبل دے چیلنجاں نال نبڑن لئی ترقی دی ایس رفتار نوں قائم رکھنا ہووے گا۔ 
جاری مالی ورھے وچ پاکستان وچ ترقی دی شرح فیصد رہن دا مکان اے۔ 
حکومت دیاں اقتصادی اصلاحات تے برآمدات وچ وادھے نال کرنٹ اکاؤنٹ خسارا جی ڈی پی او اک فیصد تے مالیاتی خسارہ ہدف دے مطابق فیصد رہن دا امکان اے پر زرعی ترقی دی شرح ہدف توں کجھ گھٹ رہوے آئی ایم ایف نے وی پاکستان دیاں پالیسیاں اُتے بھرویں اعتماد دا اظہار کیتا اے۔ 
عالمی بینک ولوں جنوبی ایشیا دی اقتصادی صورت حال بارے وچ جاری کیتی گئی رپورٹ وچ کہیا گیا اے کہ‫ وچ جاری مالی ورھے دوران ترقی دی شرح توں فیصد تک رہن دا امکان اے، مینو فیکچرنگ تے سروسز دے شعبے وچ بہتری کیتی گئی اے تے سرمایہ کاری دا اعتماد وی بحال ہو رہیا اے۔ 
رپورٹ وچ کہیا گیا اے کہ جنوبی ایشیا وچ ترقی دی شرح وچ فیصد رہی جیہڑی وچ فیصد رہن دا امکان اے۔ 
جیہدی وجہ توں سرمایہ کاری تے برآمدات وچ وادھا اے۔ 
پاکستان وچ افراط زر فیصد تے مالیاتی خسارہ فیصد دے آلے دوالے رہوے گا کیوں جے ٹیکس وصولی وچ بہتری تے اخراجات وچ کمی ویکھی گئی اے۔ 
کرنٹ اکاؤنٹ خسارہ جی ڈی پی دا اک فیصد رہن دا امکان اے جیہدی وجہ ایہہ اے کہ ترسیلات زر تے برآمدات وچ وادھا ہویا اے۔ 
آئی ایم ایف نے وی اپنے پروگرام اُتے اعتماد دا اظہار کیتا اے پر زراعت سالانہ ہدف توں کجھ گھٹ رہن دا امکان اے۔ 
صنعتی شعبے وچ بہتری توانائی دی بہتر فراہمی تے انتخابات دے بعد سرمایہ کاراں دے اعتماد دی بحالی دا نتیجہ اے۔ 
ٹیلی کام دے شعبے وچ عالمی سطح اُتے بہتری ویکھی گئی اے۔ 
رپورٹ دے مطابق محصولات دی وصولی دا ہدف ارب روپے دے لاگے رہن دی توقع اے۔ 
ایف بی آر دی ٹیکس وصولی مالی ورھے ء دے مقابلے وچ بہتر رہوے گی۔ 
رپورٹ دی مُکھ وکھالی دے موقع اُتے گل بات کردیاں ہویاں عالمی بینک دے جنوبی ایشیا دے معاشی ماہر مارٹن راما نے کہیا کہ پاکستان دی جی ڈی پی دی شرخ چنگی اے پر ہُن وی مستقبل دے چیلنجاں نال نبڑن لئی ترقی دی ایس رفتار نوں برقرار رکھنا ہووے گا۔اوہناں 
نے کہیا کہ جنوبی ایشیا وچ جی ڈی پی دا تعین اسان نہیں، کیوں جے وڈے پیمانے اُتے معیشت غیر روایتی اے۔ 
اوہناں نے کہیا کہ پاکستان وچ بینکنگ داشعبہ مضبوط اے پر حکومت ولوں حاصل کیتے گئے قرضے ایس شعبے لئی خطرہ بن سکدے نیں، جیہدے اُتے توجہ دیون دی لوڑ اے۔‫ 
قومی اسمبلی نے کالا دھن چٹا کرن دا قانون منظور کر لیا لوکائی وزیر اعظم نواز شریف نے تجارت تے سرمایہ کاری دی حوصلہ افزائی لئی بھرویں مراعاتی پیکیج دا اعلان کیتا اے جیہدے مطابق ڈھائی کروڑ رُپئے یاں ودھ دی سرمایاکاری کرن والیاں کولوں سرمائے دے وسیلے بارے پُن چھان نہیں کیتی جاوے گی بزنس ایڈوائزری کونسل دے قیام دا اعلان کردے ہویاں وزیر اعظم نے آکھیا کہ جیہڑے لوک پچھلے سال نالوں فیصد ٹیکس دین گے‘ اوہناں دا تفصیلی آڈٹ نہیں ہووے گا۔ 
سبھ توں ودھ کے ٹیکس دین والیاں نوں ائرپورٹ اُتے وی آئی پی لاؤنج‘ فاسٹ ٹریک امیگریشن کلیئرنس تے اعزازی پاسپورٹ دی سہولت وی دِتی جاوے گی تے قومی دناں دیاں تقریباں وچ وی اوہناں نوں سدیاجاوے گا۔ 
وزیر اعظم ایدوں پہلاں بنکاک وچ خطاب کردیاں بدیسی سرمایا کاراں نوں وی دعوت دے چکے نیں تے دس چکے نیں کہ پاکستان سرمایاکاری واسطے اک بہت مناسب دیس اے۔ 
اجے بدیسی سرمایاکاراں ولوں ایس سلسلے وچ کوئی ہنگارا ساہمنے نہیں آیا۔ 
اصلوں سرمایاکاری دا تعلق منافع کمان نال ہوندا اے۔ 
کوئی وی سرمایادار ثواب کمان لئی کارخانہ نہیں لاندا سگوں اوہدا مقصد پیسہ کمانا ہوندا اے۔ 
کارخانہ لاون واسطے سستی مزدوری‘ بجلی‘ گیس تے خام مال دی دستیابی دا گوڑھا تعلق ہوندا اے۔ 
پاکستان وچ جتھے بجلی دنیا دی سبھ توں مہنگی بجلی وجوں دستیاب اے تے امن امان دی ایہہ حالت اے کہ ہر چار پیسے کمان والے نوں اغوا برائے تاوان دا خطرہ اے‘ ایہو جیہے دانے پان نال سرمایہ دار دا آونا ممکن نہیں۔ 
وزیر اعظم ہوراں پاکستانیاں نوں سرمایاکاری دی دعوت دیندے ہویاں مونہہ وچ پانی لیاون والیاں پیش کوششاں کیتیاں نیں۔ 
ڈھائی کروڑ یاں ودھ سرمایاکاری کرن والے واسطے کسے قسم دی پچھ گچھ نہ کرنا کالے دھن نوں سفید کرن تے کرپشن نوں تحفظ دین والی گل ای آکھی آسکدی اے۔ 
ایہہ ناجائز کمائی نوں جائز بنان دی اک پیش کش اے جیہدے نال ملک دا تھوڑا بہت بھلا ہونا وی ممکن اے۔ 
ساڈے ایتھے ہزاراں رُپئے تنخواہ لین والے سرکاری ملازم دی تنخواہ وچوں ٹیکس زبردستی کٹ لیا جاندا اے‘ سگوں ودھ کٹیا جاندا اے تے بعدوں اوہ پیسے واپس لین لئی کھجل ہوندا پھردا اے جد کہ سرمایا دار اپنے آپ نوں ٹیکس توں پاک سمجھدے نیں۔ 
جیہڑے سرمایا کاری کر کے اپنا کالا دھن تے ناجائز کمائی حلال بنا لین گے‘ کون توقع کردا اے کہ اوہ کل نوں ٹیکس وی دین گے؟ پاکستان جتھے ٹیکس دین دا کلچر ای موجود نہیں‘ سرمایا کار ارباں کما کے ہزاراں دا ٹیکس دین نوں وی تیار نہیں‘ اوتھے کیہ ساڈے سرمایا کار نکے نکے لالچ‘ قومی تقریباں دے دعوت نامے تے ائرپورٹاں اُتے سوکھی تلاشی ورگیاں رعایتاں توں مطمئن ہو جاون گے؟ کیہ ایہناں کماں لئی کوئی سرمایہ کار لکھاں رُپئے ٹیکس ادا کریا کرے گا؟ ایہہ گل وی سوچن والی اے۔ 
دُنیا دی وڈی معیشت؟ جمیل احمد پال پرائیویٹ چینل نال گل کردیاں وزیر اسحق ڈار ہوراں پاکستانیاں نوں خواب وکھایا اے کہ اسیں چھیتی ای دُنیا دی وِیں وڈی معیشت بن جاواں گے۔ 
اوہناں نے دسیا کہ حکومت معاشی پکیرتا لئی موثر اقدامات کر رہی اے تے عالمی ریٹنگ ایجنسیاں پاکستان نوں معاشی طور اُتے مثبت قرار دے رہیاں نیں۔ 
سرکار دا حِصّہ ہوون پاروں ڈار ہوراں حقِ نمک ادا کردے ہویاں دسیا کہ موجودہ حکومت سادگی تے کفایت شعاری دی پالیسی اُتے عمل پیرا اے۔وزیر 
اعظم دے صوابدیدی فنڈ مکا کے خرچیاں وچ کمی وی کیتی گئی اے۔ 
قوم اُتے احسان فرماندے ہوئیاں اوہناں نے ایہہ وی دسیا کہ حکومت بجلی دے گھروکے ورتیندڑاں نوں ارباں رُپئے دی سبسڈی دے رہی اے۔ 
یونٹ استعمال کرن والے ورتیندڑاں نوں بجلی دِیاں نویاں قیمتاں توں مستثنہ قرار دِتا گیااے۔ 
اوہناں دے مطابق ملکی معیشت بحالی ول جا رہی اے۔ 
پچھلے مہینے بنیادی شیواں دیاں قیمتاں وچ استحکام رہیا۔ 
ست شیواں دِیاں قیمتاں گھٹ ہوئیاں جد کہ شیواں دیاں قیمتاں وچ ودھاہویا۔ 
اسحق ڈار ہوراں نوں ملکی معیشت دی بہتری تے خشحالی دے چھچھڑیاں دے جیہڑے سفنے آوندے نیں، پتا نہیں اوہ باقی پوری قوم نوں کیوں نہیں آ رہے۔ 
قوم نوں تے اینا پتا اے کہ انکم ٹیکس دا نشانہ پورا نہیں ہو سکیا، پٹرول دے مُل ہر مہینے ودھ رہے نیں، آٹا تے ہور بنیادی چیزاں دے مُل اسمان نوں چھالاں مار گئے نیں، پیاز تے آلو سو رُپئے فی کلو وِک گیا اے تے ٹماٹر دا مُل دو سو نوں ہتھ لا کے پرتیا اے۔ 
بجلی اُتے جیہڑی سب سڈی دا احسان حکومت ولوں وار وار جَتایا جاندا اے، اوہ سچ سہی پر کنے گھر نیں جتھے دو سو یونٹ بجلی بلدی اے؟ اج کل روز دے ودھیرے کم بجلی نال ای ہوندے نیں تے لوکاں نوں اوہ جیہڑے بھا پے رہی اے، اسحق ڈار نالوں عام بندے نوں اوہدا مُل بہُتا پتا اے۔ 
اسحق ڈار دی ایس بحال ہوندی معیشت وچ عام بندا دن بدن ہور بھُکھا، ہور پریشان، ہور تباہ حال ہو رہیا اے۔ 
حکومتی ترجمان لوکاں نوں اینا بے وقوف کیوں سمجھدے نیں کہ ڈُبدی کشتی نوں تارو وکھا کے اپنی سیانپ دی دس پاندے نیں۔ 
آئی ایم ایف دے قرضے دی خیرات دی اک قسط مل جاون واسطے سانوں کنا کجھ کرنا پیندا اے تے لوکاں نوں کنی اذیت دینی پیندی اے، ایہدا اسحق ڈار نوں کوئی احساس نہیں۔ 
نرا لفظاں دی جادوگری نال معیشت کویں تاری جا سکدی اے اوکڑاں معیشت دیاں اوکڑاں محمد یعقوب اسیں ماہرین معیشیت دا ایہہ مسئلہ اے کہ اسیں اینی اوکھی زبان ورتدے آں کہ عام بندہ معیشت دی صورت حال نوں سمجھ نہیں سکدا۔ 
ایہہ تحریر سادہ زبان ورتدے ہوئے صورت حال دی وضاحت دی اک کوشش اے۔ 
سدھی جیہی گل اے کہ ملک ایس ویلے اک معاشی چوک اُتے کھلوتا اے پر ٹریفک کنٹرول کرن والا کوئی نہیں۔ 
معاشی چتاونی دے سُرخ اشارے بل رہے نیں پر اوہناں ول توجہ دین والا کوئی نہیں مسئلہ ایہہ اے کہ اسیں سبھ ایہدے لئی حکومت ول ویکھ رہے آں کہ جو دراصل آپ اک مسئلہ اے۔ 
کُجھ سو خانداناں نے‘ کُجھ حکومت دے اندر تے کُجھ حکومت دے باہر‘ معیشت تے قبضہ کیتا ہویا اے تے لوکاں دی اکثریت نوں یرغمال بنایا ہویا اے تے اوہناں نوں لُٹن تے لُٹ دا ایہہ مال بیرون ملک منتقل کرن وچ رُجھے نیں۔ 
اکثریت بناشک اوہناں نوں کڈھ کے اوہناں دے ایہناں استحصالی ہتھکنڈیاں دی راہ بند کر سکدی اے۔ 
پر لوکاں دی ایہہ اکثریت روزی روٹی دے مسئلیاں وچ بھیڑی طرحاں اُلجھی ہوئی اے‘ اوہدے کول اینا ویلا ای نہیں تے نہ ای دلچسپی اے کہ اوہ ایہہ ویکھ سکے کہ اوہدے تے اوہدے مستقبل دے نال کیہ ہو رہیا اے۔ 
اوہ تنظیمی طور تے وی ایس قابل نہیں کہ ایہناں استحصالیاں توں نجات حاصل کر سکن تے ایس لُٹ مار نوں بند نہ کر سکن۔ 
نتیجہ ایہہ اے کہ معیشت آئے دن زوال ول جا رہی اے۔ 
اک توں بعد اک آون والیاں حکومتاں نے اک خود مختار ریاست دا دیوالیہ کڈھ دتا اے‘ افراط زر بے لگام اے تے ادائیگیاں دا توازن بحران ول قدم ودھا رہیا اے۔ 
ایس سارے گند خراب دے ذمے وار قومانتری واقعات یاں قدرتی حالات نہیں۔ 
ایہہ کُجھ لوکاں دے ناقص طرز حکمرانی دی کارستانی اے جو سال توں کُجھ خانداناں دے فائدے دی خاطر سرگرم عمل نیں۔ 
پر صرف چہریاں دی تبدیلی نال صورت حال نہیں بدلے گی۔ 
تبدیلی وڈے پیمانے تے لیانا ہووے گی طرز حکومت وچ وی تے مقصد حکومت وچ وی۔ 
جے نویں حکومت نے مسئلیاں دے فوری حل تلاش کرنے شروع کر دتے تاں ویلا اوہدے ہتھوں وی نکل جاوے گا۔ 
جو لوک ایہہ سوچ رکھدے نیں کہ اوہ احمقاں دی جنت وچ رہندے نیں۔ 
نویں حکومت دے لئی ضروری ہووے گا کہ اوہ ماضی توں سبق سکھن تے اوہنوں دُہراون توں باز رہن۔ 
نعریاں دی تھاں ڈونگھی سوچ تے سیاست دی تھاں تدبر توں کم لینا ہووے گا۔ 
سیاسی قیادت دے چاہیواناں دی ذمے واری ہوندی اے کہ عام بندے نوں عمر رسیدہ معاشی مسئلیاں تے اوہناں دے حل بارے دسن تے صرف جھوٹھے وعدے کر کے وقت گزاری نہ کرن۔ 
ایہدے نال نال غریباں دی اکثریت ہووے یاں امیراں دی اقلیت‘ جے اوہ معاشی مسئلیاں دے بھار نوں قبولن توں انکاری رہوے تے پالیسی وچ تبدیلی دے خلاف مزاحم رہوے تاں ایہہ روش معیشت نوں تباہی دے مونہہ وچ دھکیل دیندی اے۔ 
معیشت نوں درپیش انتہائی فوری خطرا حکومت دا سائز اے۔ 
وفاقی تے صوبائی حکومتاں مسئلے دا حل نہیں سگوں آپ اک مسئلہ نیں۔ 
اوہناں دا وزن گھٹ کرنا ہووے گا تے اوہناں دی صفائی کری ہووے گی۔ 
ہر پدھر تے اک نکی تے صاف سُتھری حکومت جو قوم دے معاشی مسئلیاں نوں سمجھدی ہووے‘ پہلا ضروری اصلاحی قدم اے۔ 
ایہہ حکومت سوائے قرض واجبات ادائیگی دے‘ اپنے سارے خرچے اوس ویلے تیک لئی منجمند کر دیوے جدوں تیک کہ ٹیکس وصولی نوں بہتر نہ بنا لیا جاوے۔ 
قرض واجبات دی ادائیگی توں بچنا ممکن نہیں پر ایہناں وچ مزید وادھے نوں تاں روکیا جا سکدا اے۔ 
ساریاں حکومتی سبسڈیز نوں ختم کرنا ہووے گا کیوں جے ایہہ کسے کم دی نہیں تے ایہناں لوکاں تیک اپڑ ای نہیں سکدی جیہناں لئی نافذ کیتیاں جاندیاں نیں۔ 
سرکاری شعبے دے اداریاں دے خسارے نوں اوہناں دی نجکاری یاں ڈھانچہ جاتی اصلاحات راہیں ختم کرنا ہووے گا کیوں جے ایہناں وچ لُٹ مار تے نااہلی توں وکھ کُجھ نہیں بچیا۔ 
سماجی تے معاشی خدمتاں تے اُٹھن والے سارے خرچے صوبیاں دی ذمے واری ہونے چاہیدے نیں۔ 
ترقیاتی شعبے تے وفاقی حکومت دے خرچیاں نوں توانائی تے زراعت دے شعبیاں توں متعلق کلیدی منصوبیاں تیک محدود کرنا ہووے گا۔ 
حکومت نوں اندر باہر‘ ہر پاسیوں قرضے تے بھیکھ منگن تے وصول کرن دی روش نوں گھٹ توں گھٹ حد تیک لیانا ہووے گا۔ 
حکومت جدوں اندرون ملک توں بہتے قرضے لیندے ای تاں افراط زر دا دباء شدت اختیار کر جاندا اے‘ کرنسی نوٹ کاغذ دے پرزے وچ بدلدا جاندا اے‘ نجی شعبے دی سرمایا کاری سرگرمیاں جمود دا شکار ہو جاندیاں نیں‘ لوکاں دی معاشی حالت زار وچ وادھا ہوندا اے تے معیشت دی تباہی دے دروازے کھُلدے جاندے نیں۔ 
نااہل حکومتاں دیاں عیاشیاں جاری رکھن لئی ڈالراں دے بدلے قومی دفاع تے خود مختاری دا سودا کیتا جاندا اے۔ 
حکومت ولوں مزید قرضے مسئلیاں دا حل نہیں سگوں آپ اک مسئلہ اے۔ 
وفاقی ہوون یاں صوبائی‘ ساریاں حکومتاں دے سائز تے حکومتی اخراجات تے فوری کنٹرول نوں ٹیکس ڈھانچے دے مطابق نویں سریوں تشکیل دینا ہووے گا۔ 
وفاقی پدھر تے جے آئین انکم ٹیکس نظام دی اصلاح دی راہ وچ رُکاوٹ ہوندا اے تاں اک قومی ترجیح دے طور تے ایہدے وچ ترمیم کر دتی جاوے گا۔ 
انکم ٹیکس دی نویں اُساری وچ اُفقی تے عمودی برابریاں دے دو مُڈھلے اصولاں توں رہنمائی لئی جاوے۔ 
اُفقی مساوات دا تقاضا ہوندا اے کہ ساریاں آمدنیاں تے اوہناں دے ذریعے آمدن توں قطع نظر ٹیکس عائد کیتا جاوے۔ 
عمودی مساوات دا تقاصا ہوندا اے کہ بہتیاں آمدنیاں تے بہتے مؤثر ٹیکس دیاں شرحاں عائد کیتیاں جاون۔ 
معیشت دی دستاویز بندی وی اصلاحاتی عمل دا حصہ ہووے تے ٹیکس انتظامیہ نوں سادہ تے معتدل بنانا لازم ہووے گا۔ 
ٹیکس وصولی وچ سہولت تے مبنی بچتی ذرایع تے بینک لین دین تے ساریاں مروجّہ ٹیکس ختم کر دتے جاون تے ایکسائز تے درامدی ٹیکس نوں معقول بنایا جاوے۔ 
صوبائی پدھر تے حکومتاں نوں چاہیدا اے کہ اوہ اپنی توجہ دا محور تصرف نال ٹیکس وصولی ول منتقل کرن تے ’ٹیکس نہیں تاں تصرف نہیں‘‘ دا سنہری اصول اپناون۔ 
حفظان صحت‘ تعلیم‘ فراہمی تے نکاسی آب تے سکیورٹی خدمتاں دی فراہمی لئی مقامی ٹیکس استعداد نوں بروائے کار لیاندے ہوئے ٹھوس شکل دتی جاوے۔ 
قصہ مختصر وفاقی حکومت ولوں رقم اُتے محتاجی دی تھاں صوبائی تے مقامی پدھر اُتے ٹیکساں توں فائدہ چُکیا جاوے۔ 
ایہدے لئی جے ٹیکساں دے نفاذ تے ٹیکساں وچ شراکت دے نظام دی اصلاح دی لوڑ پیندی اے تاں ایہدے توں گریز نہ کیتا جاوے۔ 
سرکاری شعبے دا خسارہ تیزی نال گھٹ کرن لئی اُتے بیان کیتے خطوط تے مالی اصلاحات دے آغاز نجی بچتاں تے سرمایا کاری لئی سازگار حالات پیدا ہو سکدے نیں۔ 
سٹیٹ بینک آف پاکستان نوں وزارت خزانہ دی غلامی تے مالیاتی پالیسی نوں بجٹ خسارے دی سرمایا کاری دے بھار تھلوں ازاد کیتا جاوے۔ 
ایہدے لئی سٹیٹ بینک اپنی توجہ نجی بچتاں نوں ورتوں وچ لیاون ول مبذول کرے تے بچیاں تے مثبت شرح منافع دین والے فعال بینکنگ نظام راہیں نجی سرمایہ کاری نوں فروغ دتا جاوے۔ 
ایس نوعیت دی معاشی اصلاحات دے نال عبوری مدت دے دوران بیرونی ادائیگیاں دے سلسلے وچ آئی ایم ایف دے نال کسے وسط مدتی مالی سمجھوتے تے مذاکرات کرنا بہتا اسان ہووے گا۔ 
نویں حکومت دا کم انج نہیں چلے گا کہ اوہ مسئلیاں دے اسان حل تے ویلا ضائع کردی رہوے تے لوکاں نوں ’’من و سلویٰ‘‘ دیاں خبراں سُناندی رہوے سگوں ایہنوں فوری طور تے ایس نوعیت دے وڈے اصلاحاتی پروگرام دا اغاز کرنا ہووے گا۔ 
صرف اک اجہی مخلص حکومت جو کفایت شعاری تے عمدا طرز حکومت دی مثال قایم کردے ہوئے لوکاں دی قیادت کرے تاں ای عوام نوں اپنے نال لے کے چل سکدی اے جو لمی مُدت معاشی سِٹیاں دی خاطر تھوڑی مدت معاشی اوکڑاں چُکن لئی ایہدے نال کھڑے ہوون۔ 
کُجھ اک حکمران خانداناں دی فوری فائدے دی خاطر ملک دا مستقبل رہن رکھن دی موجودہ سوچ نوں سدا لئی دفن کرنا ہووے گا۔ 
معیشت نوں بچاون دا ایہی اِکو راہ اے۔ 
معاشی لبِرل پالیسی الیاس عباسی عالمی تعلقات دے ماہراں دا آکھن اے کہ اج دنیا وچ کوئی وی ملک کِسے دوجے ملک دا دوست نہیں ہوندا سگوں اوہ مفاد ہوندے نیں جیہناں راہیں ایہہ ملک جڑے ہوندے نیں پاکستان چین دی دوستی بارے بہت کجھ کہیا جاندا اے سگوں دوہاں حکومتاں تاں ایہو جیہے نعرے لاندیاں نیں کہ ایہناں دوستی شہد توں ودھ مٹھی تے پہاڑاں توں اُچی اے ایہہ دوستی دوہاں دیساں دی حکومتاں وچکار اے لوکائی نال ایہہ جڑت نہ ہون برابر اے۔ 
توں اج تائیں چینیاں دا اِکو مقصد اے کہ کسراں اوہ عالمی معاشی طاقت بن سکدا اے جیس لئی اوہناں ٹارگٹ وی رکھے نیں جیہدے نال اوہناں اپنی معاشی رفتار نوں آن والے دس سالاں تیک دُگنا کرنا اے ایہو کارن اے کہ اوہناں ہندستان نال تجارتی سمبندھ ودھائے تے ہُن اوہ اپنے تجارتی تے معاشی معاہدیاں نُوں وی مستقبل وچ دُگنا کرنا چاہندے نیں۔ 
معاشیات اِک اجہیا ہتھیار اے جیہدے راہیں چین نے ہانگ کانگ نُوں نپیا۔ 
عالمی سیاست وچ اوہدا کردار بھرواں اے تے چینی جذبات دی اکھ نال عالمی حالات نُوں نہیں ویکھدے سگوں اوہناں لئی سبھ توں پہلاں تے وڈا مقصد معاشی فائدہ ہوندا اے۔ 
ساڈے لئی سوچن والی گل اے کہ اسیں ہندستان نال اپنی تجارت نہیں ودھا سکے اج وی ایتھے بھارت نُوں من پسند تجارتی ملک دا درجا دِتے جان خلاف احتجاج ہوندے نیں جد کہ دوجے پاسے ساڈا سبھ توں وڈا تے اعتماد والا دوست چین اوہناں نال تجارت نُوں کئی گنا ودھان دا جتن کر رہیا اے۔ 
پچھلے کئی ورھیاں توں چین نے ازاد یعنی لبِرل معاشی پالیسی اختیار کیتی ایہو وجہ اے اج اوہدی معشیت دا پہیہ چل رہیا اے لاطینی امریکا توں افریقہ تائیں‘ ایشیا توں امریکا تائیں‘ ہر پاسے چینی معیشت دا کھلار نظر آوندا اے ایہناں پالیسیاں دا سِٹا اے کہ اج چین دنیا دی دوجی وڈی اکانومی بن کے اُبھریا اے۔ 
ساڈی پچھلی حکومت پنجاب ولوں لاہور وچ میٹرو بس دا تجربہ کامیاب رہیا تے ایہہ پراجیکٹ ترکی دی اِک مشہور کمپنی نُوں دِتا گیا اے تے ایسے کمپنی دے وڈے افسر اج کل لاہور آئے ہوئے نیں تے اِک رپورٹ مطابق اوہناں سابق وزیر اعلیٰ پنجاب شہباز شریف ہوراں نال ملاقات کیتی تے اوہناں نُوں الیکشن دی کامیابی اُتے مبارکباد دِتی اے تے نال ای اوہ ایہہ آس لائی بیٹھے نیں کہ آن والی فیر ایہہ شریف حکومت اوہناں نُوں ٹھیکے دیوے گی تے اِنج پاک ترک دوستی اگے ودھے گی تے پاکستان اسلامی ملک ہون پاروں اوہناں لئی بھرویں تجارتی کھِچ رکھدا اے۔ 
جے اسیں گوہ کریے تاں یورپ دی وِگڑدی معاشی حالت اندر ترکی حکومت نے ہشیاری وکھاندیاں کئی اسلامی مکھاں نال تجارتی سمبندھ کیتے مذہب دا نعرہ لا کے‘ مذہبی سانجھ دا وکھالا کردیاں ترکی کمپنیاں نُوں اسلامی ملکاں دی صورت وچ اوہ مارکیٹ ہتھ آ گئی اے جیہدے راہیں اوہ اپنی ڈِگدی معیشت نُوں سنبھالا دے سکدے نیں۔ 
پاکستانی جذباتی قوم نیں جیہڑے مذہب دے ناں اُتے اپنی معیشت تاں کیہ اپنا سبھ کجھ دے دیون۔ 
اجیہیاں کمپنیاں نُوں ٹھیکے دین توں پہلاں سانوں اپنے فائدیاں نُوں ویکھنا پوے گا۔ 
جدوں اسیں لبرل معاشی پالیسی تے عمل کراں گے تے فیر ایسں ملک اندر حقیقی سرمایا کاری باہروں آوے گی۔ 
ایہدا فائدہ ملک نُوں پہنچے گا کِسے اک کمپنی نُوں حکومت ولوں نوازنا یاں جذباتی ہو کے اکھاں بند کر لین نال فائدہ نہیں ہوندا سگوں نقصان ہوندا اے ملکی معیشت وچ مقابلے دی فضا مُک جاندی اے جیہڑی لبِرل معاشی پالیسی دی نفی ہوندی اے۔ 
دنیا دیاں وڈیاں معیشتاں نے معاشی لبِرل پالیسی نُوں اختیار کیتی رکھیا تے اوہدے راہیں اوہناں معاشی ترقی وی کیتی تے ٹیکنالوجی دا حصول وی اسان بنایا۔ 
سانوں سبھ توں پہلاں معاشی قلعہ بنناہووے گا اپنی اقتصادی حالت نُوں سُدھارنا پوے گا پہلاں اپنے گھر نُوں سُدھاریے ایس ملک نُوں پیَراں اُتے کھلونا پوے گا تے فیر اسیں دوجیاں لئی کجھ کرن دے قابل ہو سکاں گے۔ 
پاکستان وچ ایران توں پائپ لائن دی مدد نال قدرتی گیس درامد کرن دا خیال پہلی واری وچ منظر عام تے آیا سی پر فیر ایسے عرصے وچ پاکستان وچ قدرتی گیس دے وڈے ذخیریاں دی لبھت دی وجہ توں ایہہ صرف اک خیال ای رہیا۔ 
وچ جدوں پاکستان توانائی دے اک وڈے بحران دا شکار ہویا تاں ایندھن دے وڈے ذریعے دے طور تے درامد کیتے تیل تے انحصار تیزی نال ودھن لگا تاں حکومت نے دُبارہ ایس خیال تے غور شروع کر دتا۔ 
ایہ ویلا سی جدوں پاکستان وچ قدرتی گیس دے نویں ذخیریاں دی دریافت وچ واضح طور تے کمی آ چُکی سی تے ملک وچ پن بجلی گھراں دی تعمیر لئی فنڈز دی عدم دستیابی دی وجہ توں گیس دی طلب وچ آئے دن وادھا ہو رہیا سی۔ 
ایس ویلے پاکستان گیس پائپ لائناں دے دو دوجے منصوبیاں تے وی گل کر رہیا سی۔ 
ایہناں وچوں اک قطر نال پاکستان تیک زیر آب پائپ لائن دا منصوبا سی تے دوجا ترکمانستان توں گیس دی درامد دا۔ 
بعد وچ قطر ولوں ایس مجوزا منصوبے توں مونہ موڑے جاو دے بعد پاکستان دے کول پائپ لائن دی مدد نال گیس درامد کر دے دو رستے باقی رہ گئے۔ 
جتھے پچھلے دس ورھیاں وچ پاکستان اندر گیس دی ورتوں ودھی اوتھے ایہدی پیداوار وچ ایس شرح نال وادھا نہیں ہویا سگوں اصل وچ ساڈی پیداوار گھٹ ہوندی گئی۔ 
بلوچستان دے علاقے سوئی وچ واقع پاکستان اندر گیس دے مرکزی ذخیرے تیزی نال ختم ہو رہے نیں تے حالے تیک اسیں ایس پیمانے دے نویں ذخیرے دریافت نہیں کر سکدے۔ 
اج کل پاکستان وچ روزانہ چار ارب تریہہ کروڑ مکعب فُٹ گیس دستیاب اے تے پٹرولیم انسٹی ٹیوٹ آف پاکستان دے مطابق وچ ایہہ مقدار اک مکعب فُٹ تیک رہ جاوے گی۔ 
بہتا دور نہیں۔ 
اج ساڈی کمی اک ارب مکعب فُٹ روزانہ توں کُجھ ودھ اے تے جے تُسیں اپنے آل دوالے نظر مارو تاں ایس کمی دا مطلب ایہہ اے کہ سرد موسم وچ ساڈے چُلھے ٹھنڈے تے گیزر بند رہندے نیں‘ کارخانیاں وچ تالا بندی ہو جاندی اے‘ ساڈے بجلی گھر دے بالن دی کمی دا شکار رہندے نیں تے اسیں فرنس آئل دی درامد تے اینا زرمبادلہ خرچ کردے آں کہ ساڈی سرکاری آیل کمپنی دیوالیا ہوو نوں اے۔ 
درامد دے حوالے نال ساڈے کول دو طریقے نیں۔ 
یاں تے اسیں پائپ لائن دی مدد نال گیس لیائیے یاں فیر مایع گیس یاں ایل این جی دی شکل وچ مایع گیس مہنگی سگوں بہت مہنگی اے۔ 
ایس ویلے پاکستان وچ گھریلو ورتوں لئی گیس دی فی یونٹ قیمت چار توں چھے ڈالر دے نیڑے تیڑے اے جد کہ درامد شدا ایل این جی صارف نوں ویہ ڈالر فی یونٹ وچ دستیاب ہووے گی۔ 
ایہدے مقابلے وچ پائپ لائن دے ذریعے گیس دی درامد اک سستا طریقا اے۔ 
ایران توں آو والی گیس دی قیمت تیرھاں ڈالر فی یونٹ دے نیڑے تیڑے طے کیتی گئی اے۔ 
پائپ لائن نال گیس دی درامد سستا سودا تاں اے پر ایس پائپ لائن دی حفاظت اک وڈا مسئلا اے۔ 
ایران پاکستان پائپ لائن دا کلومیٹر دا ٹوٹا پاکستان وچ اے تے ایہدے وچوں تقریبن ادھا بلوچستان دے ایہناں علاقیاں وچ اے جتھوں آئے دن مزاحمت کاراں ولوں سرکاری تنصیبات دی تباہی دیاں خبراں آندیاں رہندیاں نیں۔ 
امریکا تے یورپی یونین ایران نال کسے قسم دا کاروبار اوس ویلے تیک غیر قانونی قرار دین دے قانون بنا چُکے نیں جدوں تیک ایران اپنے جوہری پروگرام اُتے عالمی برادری نال تعاون نہیں کردا۔ 
پاکستان لئی ایہدے دو مطلب نیں۔ 
پہلا ایہہ کہ ایہدے لئی جگت بازار توں ایس منصوبے لئی تقریباً ڈیڈھ ارب ڈالر دی رقم دا حصول ناممکن اے۔ 
ایران پائپ لائن دی تعمیر لئی پنج سویلین ڈالر بطور قرضہ دین دی پیشکش کر چُکیا اے پر ایہدے باوجود پاکستان نوں اک اجیہے ویلے وچ ایس منصوبے لئی بہت وڈی رقم درکار اے جدوں اوہ آپ اپنی معیشت تے زرمبادلہ دے گھٹ ہوندے ذخیریاں نوں سنبھالن لئی آئی ایم ایف دی مدد دا منتظر اے۔ 
پاکستان نے پائپ لائن منصوبے دے سلسلے وچ چین تے روس توں وی مدد منگی پر مئی دو ہزار بارھاں وچ یورپی یونین ولوں ایران اُتے پابندیاں ٹھوکیاں جاون دے بعد اوتھوں وی انکار ہو گیا۔ 
دوجی اہم گل ایہہ اے کہ پاکستان ایران توں حاصل ہوون والی گیس دی قیمت ادا کرن دی صورت وچ اپنے اُتے پابندیاں لوا سکدا اے تے شاید ایس لئی پاکستان نے ایران نوں ’’بارٹر ٹریڈ‘‘ دے تحت گیس دے بدلے کنک دی پیشکش کیتی سی جیہنوں رد کر دتا گیا۔ 
ملک وچ آئے دن گھٹ ہوندے ذخیریاں نوں ویکھدے ہوئے پاکستان دی قدرتی گیس دے نویں ذرائع دی تلاش جنی اہم اے اوتھے ایہدی راہ وچ حائل قوتاں وی غیر اہم نہیں۔ 
اجیہیا لگدا اے کہ پاکستان دا معاشی مستقبل جغرافیے تے تاریخ دے وچکار پھس کے رہ گیا اے۔ 
ساڈے معاشی مستقبل نوں محفوظ کرن دی نوید دین والی گیس سانوں نظر آ رہی اے پر ہتھ ودھا کے ایہنوں حاصل کر لینا اینا اسان وی نہیں اے۔ 
جا، تے اپنی جنس بدلوا‘‘ برقع یا بِکنی مغرب وچ مسلم کُڑی دی پریشانی ہندو کُڑیاں مسلم مُنڈیاں توں دور رہن گنگا دیوی نوں گھٹ داج تے سال قید سعودی عرب وٹس ایپ تے مندا لکھن تے دو زنانیاں نوں ویہہ ویہہ کوڑے سزا سعودی عرب وچ انسانی حقاں تے اک واری پھیر گل بات ہوون لگ پئی اے کیوں جے وٹس ایپ تے مندی بولی وچ لکھن تے دو زنانیاں نوں ویہہ ویہہ کوڑیاں دی سزا دتی گئی اے۔ 
جدے دی اک عدالت نے اہناں زنانیاں نوں دس دس دن دی قید تے ویہہ ویہہ کوڑے مارن دی سزا دتی ہے۔اہناں 
زنانیاں تے اعتراض ہے جو اوہناں نے اکدوجی نال ۔۔۔ 
اگے پڑھو ہندوستان وچ مردشاہی دی وار۔۔۔ 
جون نوں میں ایسے قید وچ سال دی ہو گئی دِلّی جنسی زیادتی دے مقدیاں وچ وادھا پاکستان وچ ریپ دے مقدمےسزاواں زیرو بھارت وچ کڑیاں پھاہے کیوں چڑھ رہیا نیں دھی پیدا کرن داجرم اک سال وچ ماواں دا قتل خیبر پختونخواہ اسمبلی وچ سوانی ممبراں دے پرساں وچ سردار بابک سنیہڑا پنجابی ساڈی ماں دی بولی راجھستان وچ ماواں دے دودھ دا بنک اک بھین کالی طالبان دی دھمکی تے فن دی پڑھیار ممبئی وچ سال وچ سوانیاں دا قتل کیتا گیا مدد گار نیشنل ہیلپ لائن میرے نال وی جنسی بدسلوکی ہوئی اے انوشکاشنکر کمبھ سوانی نانگا سادھواں دی نویں پہچان بھارت راکھی لئی سوانیاں وچ رام پوری نکے چاقو ونڈے گئے سعودی عرب سری لنکا دی ملازمہ دا سر دھڑ توں لاہ دِتا بمبئی ہائی کورٹ کانڈم توں نانہہ کرن تے طلاق نہیں دتی جا سکدی جے ایہہ اتفاق ہے تے بڑا عجیب ہے وکاؤ جنساں دی جنس زنانی اڻکھ دے ناں تے چھ سو پچھہتر زنانیاں قتل وہاڑی اکٹھ وچ نچڻ توں نانہہ کرن تے کھسم نے تیویں دے نک بلھ وڈھ دتے ہندوستان سپریم کورٹ نے ہندو زنانیاں نوں وی وارثت دا حقدار متھ دتا کلو میٹر دوڑ لا کے زنانی نے کڑی جم لئی پہلی عرب زنانی نوں نوبل انعام طالبان دا نظریہ سی عورت دی تھاں گھر یاں فیر قبر افغان زنانیاں دے حق خطرے وچ سعودی عرب سری لنکن نوکراں دی اپیل سعودی بادشاہ نے ڈرائیونگ کرن والی زنانی دی کوڑیاں دی سزا معاف کر دتی برطانوی مسلماناں وچ اک توں بہتے ویاہواں دی ریت ودھ رہی ہے سعودی عربڈرائیونگ تے کوڑیاں دی سزا سعودی عرب وچ زنانیاں نوں ووٹ پاؤڻ دا حق مل گیا سوات وچ کنجریاں دا لہاء تنزانیہ دیاں پڑھیاراں تے استاداں دا جبر زنا سارے جگ وچ ہر سال پنج کروڑ کڑیاں دا نکی عمرے ویاہ کر دتا جاندا ہے ہندوستان وچ پہلی سلَٹ واک اندرا گاندھی لئی مرن توں مگروں بنگلہ دیشی ایوارڈ کابل وچ زنانیاں دا جڻیاں دے خلاف روس وکھالا پاکستان فیصدی کڑیاں مڈھلی تعلیم توں وانجھیاں ہیڻ دھیاں دے مقابلے وچ پتراں دی سدھر، ویتنام نوں مسئلیاں دا ساہمڻا زنانیاں دے حق سب توں چنگی علاقائی مثال نیپال آسٹریلیا پولیس نوں نقاب لہواؤڻ دے اختیار نیں چنگے سیکس دی تبلیغ امرت ویلے فُرناعورتاں لئی ہندوستان خطرناک‫ زنانیاں لئی سب توں خطرناک، پاکستان تیجے نمبر تے غیرت دے ناں تے کڑیاں دا قتل افغان زنانیاں طالبان توں پہلوں تے مگروں ہمت کرو تے گڈی چلاؤ سعودی زنانیا ں دی مہم ہندوستان وچ جمڻ توں پہلوں ہی لکھاں کڑیاں دا قتل سعودی زنانی ڈرائیونگ سیٹ تے ویزا دیڻ لئی کوارپڻے دے ٹیسٹ شکار پور جرگے دا قتل دے بدلے کڑیاں دیڻ دا فیصلہ زنانیاں نال ہوڻ والی مارا ماری، ترکی حکومت لئی خطرے دی گھنٹی مختاراں مائی دے مقدمے تے مڑجھات لئی پاکستان تے دبا مختاراں مائی فیصلہ، خطرے دی گھنٹی تھک گئی آں یمن صدر دے خلاف زنانیاں دا اک وڈا وکھالا مصری انقلاب وچ زنانیاں دا کردار‫ دیش نکی عمر دیاں کڑیاں دے ویاہ دا مسئلہ ہندوستان آپڻی معشوق دی رہائی لئی کڑی دی بھکھ ہڑتال بلدیاتی چوڻاں لڑن لئی سعودی زنانیاں دی ویب مہم فرانس وچ نقاب تے روک دا قانون لاگو پولیس کمانڈر راتوں رات کوسوو دی صدر بڻ گئی پاکستان وچ آپ مارو دھاڑیاں لئی کڑیاں خریدیاں جاندیاں نیں ہندوستانی اخبار ہندوستان وچ کڑیاں دا کال مقابلہ حسن وچ مسلم ماڈل دی رلت جنسی مارا ماری دیاں شکار پاکستانی زنانیاں نیاں لبھ رہیاں نیں میڈیا انڈسٹری وچ وی مرداں دی اجارہ داری امریکی زنانی فوجیاں وچ آپ ہتیا دی در گڻا ودھ گئی رپورٹ فرانس زنانیاں دے نقاب پاؤڻ تے اگلے مہینے توں روک لاؤڻ دا فیصلہ دلیزنانیاں لئی خطرناک شہر؟ برطانوی مسلمان ہم جنس پرست نکاح چاہوندیاں نیں ہُڻ آپڻی مرضی چلے گی لہندے دے فیشن تے اسلامی ریتاں وچ سانجھ، اسلامک فیشن پنچایت دے حکم تے زنانی نوں کرنٹ لا کے قتل کر دتا گیا طالبان کڑیاں دی پڑھائی تے روک مکاؤڻ لئی راضی بس نمبر وچ سواری مہنگی پئی فیصل آباد اوبھڑاں وچ ویاہ کرن تے زنانیاں نال مار کُٹ عاصمہ نوں یونیسکو انعام لئی چن لیا گیا فرانس ماپیاں نے پرانی کار بدلے دھی نوں جنسی غلام بنا کے ویچ دتا پاکستان وچ توہین رسالت تے عیسائی عورت نوں موت دی سزا ہندوستان دس ورھیاں توں بھکھ ہڑتال تے بیٹھی زنانی پنجابن نکی ہیلے ساؤتھ کیرولینا دی پہلی زنانی گورنر بن گئی امریکی سیاست وچ زنانیاں دا ودھدا ہویا کردار اوپرے ماحول وچ اوکھی زندگی سارے جگ وچ پارلیمنٹ وچ زنانی رکناں دی در فیصد راجستھان وچ بینظیر دے گیت دکھنی ایشیا وچ زنانیاں نال مارا ماری دا کارن سانجھا وسیب ہندوستانی زنانیاں دا جتھا سعودی زنانیاں دا حال پچھن لئی سعودی عرب وچ امریکہ تے عورت سیالکوٹ تیراں زنانیاں دا قاتل پھڑیا گیا ٹنڈو آدم وچ کاروکاری دے الزام وچ زنانیاں سنے جی قتل ہندوستان فوجی تاریخ وچ پہلی واری کسے زنانی لئی اعزازی تلوار ملائشیا وچ کنواریاں ماواں دا سکول ایرانی زنانی نوں سنگساری توں بچاؤن لئی جو ہو سکیا کراں گا فرانسیسی خارجہ وزیر امریکا پاکستان وچ زنانیاں دے حقاں لئی ملین ڈالر خرچے گا بی بی سی دس وچوں چھ مرد اپنی بیوی یا بیلانی نوں کُٹدے نیں بی بی سی دس وچوں چھ مرد اپنی بیوی یا بیلانی نوں کُٹدے نیں وچار ڈیسک اقوام متحدہ دی اک رپورٹ موجب بھارت وچ ہر دساں وچوں چھ جنے اپنی تیویں یا فیر بیلانی نال مار کُٹ کردے نیں۔ 
اقوام متحدہ دے ورلڈ پاپولیشن فنڈ تے واسنگٹن وچ واقع انٹرنیشنل سینٹر فار ریسرچ آن وویمن دی اک سانجھی کھوج موجب دساں وچوں چھ بھارتی مرداں نے ایس حقیقت نوں منیا اے۔ 
ایس کھوج دوراج بھارت دیاں ست ریاتاں وچوں توں سال دی عمر دے مرد شامل ہوئے۔ 
ایس رپورٹ وچ ایہہ ساہمنے آیا کہ جیہناں مرداں نے اپنے بچپن وچ تعصب دا ساہمنا کیتا سی یا فیر جیہناں نوں مالی مسائل دا ساہمنا کرنا پیا اوہ سوانیاں اُتے تشدد کردے نیں۔ 
ایس کھوج وچ بھارت دی ریاست اُتر پردیش ، راجستھان ، پنجاب ، ہریانہ، اوڑیسہ، مدھیہ پردیش تے مہا راشٹر نوں شامل کیتا گیا اے۔ 
بھارت وچ جرماں دا ریکارڈ رکھن والے ادارے موجب سال ء وچ ہندوستان وچ سوانیاں بارے جنے وی جرم ہوئے ایہناں وچوں فیصد سوانیاں اپنے شوہراں تے ایہناں دے رشتے داراں دی بے رحمی دا شکار ہوئیاں۔ 
ایس توں اڈ سوانیاں دی وڈی گنتری نے گھریلو مار کٹ بارے پُلس نوں شکایتاں نہیں کردیاں۔ 
ایس کھوج وچ تن ہزار اک سو سوانیاں نے رلت کیتی تے اوہناں وچوں ادھیاں توں ودھ نے منیا کہ اوہنوں مار کُٹ دا نشانہ بننا پیندا اے ایہناں سوانیاں نوں بہتا تے جسمانی تشدد، جیہدے وچ چپیڑ مارنا، دھمکانا، گلا دبانا تے ساڑن دا ساہمنا کرنا پیندا اے۔ 
رپورٹ موجب سوانیاں نوں ایس توں اڈ جذباتی، جنسی تے معاشی تشدد دا وی نشانہ بنانا پیندا اے۔ 
کھوج وچ رلیاں سوانیاں مطابق ایہہ اک عام جیہی گل اے۔ 
بھارت وچ ء وچ گھریلو تشدد دے کیس رپورٹ ہوئے سن جیہڑے کہ وچ ودھ کے تک پہنچ گئے نیں جیہڑے دس ورھیاں وچوں فیصد ودھ اے۔ 
توں ایہو جیہی ایں؟جا، تے اپنی جنس بدلوا‘‘ علمی ہمدانی بی بی سی ایران اوہناں ملکاں وچ اک اے جتھے ہم جنس پرستاں نوں موت دی سزا دتی جا سکدی اے۔ 
علما حضرات ایہہ گل ضروری قبولدے ہین کہ اک شخص غلط جنس نال پیدا ہو کے ایہدے وچ پھس جاندا اے۔ 
ہم جنس پرستاں نوں اکثر جنس دی تبدیلی دی سرجری لئی مجبور کیتا جاندا اے۔ 
جیہدے توں بچن لئی ایہناں وچ کئی لوک ملکوں بھج جاندے نیں۔ 
ایران وچ رہندے ہوئے ڈونیا اپنے والاں نوں چھوٹے رکھدی سی یا ٹنڈ وی کرا لیندی سی۔ 
اوہ سر تے سکارف لین دی تھاں ٹوپی پاندی سی تے ماہواری رکوان لئی ڈاکٹراں کول وی جاندی۔ 
اوہ کہندی سی میں اینی چھوٹی سی کہ مینوں خدا دے بارے کجھ وی پتا نہیں سی۔ 
میں سوچیا جیکر میں اپنی ماہواری رکوا دیاں گی تے میں وی مرد بن سکنی آں۔‘‘ 
جے پُلس والے کدی ڈونیا کولوں شناختی کارڈ منگدے تے اوہناں نوں پتا چلدا کہ اوہ خاتون اے تے اوہنوں ذلیل کردے تے کہندے توں ایہو جیہی کیوں اے جا اپنی جنس تبدیل کروا۔ 
ایہہ ڈونیا دی آس سی اوہنے کہیا کہ میرے تے اینا بھار پایا جاندا سی کہ میں چھیتی توں چھیتی اپنی جنس بدلنا چاہندی سی۔ 
ڈونیا ست سال تک ہارمونل علاج کرواندی رہی۔ 
ایہدی آواز بھاری ہو گئی تے اوہدے مونہہ تے وال اُگنا وی شروع ہو گئے۔ 
اوہناں آکھیا ’میرے کول انٹرنیٹ تک پہنچی وی نہیں سی، ایتھے کئی ویب سائیٹاں بلاک کیتیاں گئیاں نیں۔ 
فیر میں سویڈن تے ناورے وچ رہن والے کجھ دوستاں دی مدد لئی تے کھوج شروع کر دتی۔ 
میں اپنے آپ نوں سمجھن لگی، میں من لیا کہ میں لیزبئین آں تے میں خوش سی۔ 
پر ایران وچ اپنے آپ نوں ہم جنس پرست کہلوانا ناممکن اے۔ 
ڈونیا، جیہڑی ہُن ورھیاں دی اے اپنے پُتردے نال کینیڈا فرار ہو گئی اے جیہڑا ایہناں دی اک چھوٹے چر دی شادی دے بعد پیدا ہویا سی۔ 
دوواں نوں کینیڈا وچ پناہ مل گئی اے۔ 
ہم جنس مرداں یاں سوانیاں نوں اپنی جنس تبدیل کراون تے مجبور کرنا سرکار دی پالیسی نہیں، پر ایہناں لوکاں تے چوکھا بھار ہوندا اے۔ 
دی دہائی وچ اسلامی جمہوریہ ایران دے بانی آیت اللہ خمینی نے لوکاں نو اپنی جنس بدلوان دی اجازت دیون دا فتویٰ جاری کیتا سی۔پر 
اوہ اک بندے نوں ملن بعد متاثر ہوئے سن جیہدا کہنا سی کہ اوہ اصل وچ عورت اے جیہڑی مردی دے جسم وچ پھسی ہوئی اے۔ 
شبنم جیہدا ناں بدل گیا اے ایران دے اک سرکاری کلینک وچ نفسیات دی ماہر اے۔ 
اوہناں دا کہنا اے کہ کجھ ہم جنس پرستاں لوکاں نوں جنس بدلن دی سرجری ول دھکیا جا رہیا اے۔ 
شبنم دا کہنا اے کہ ڈاکٹر نوں ’شناخت تے جنسیت‘ دا فرق نہیں پتا، ایس لئی اوہ مریضاں نوں جنس بدلاون دا کہندے نہیں۔ 
حکومت دی پالیسی دے حامیاں دا کہنا اے کہ مخنث ایرانیاں نوں اپنی زندگی نوں پوری طرحاں جیون وچ مدد دتی جا رہی اے تے اوہناں نوں دوجے ملکاں وچ بہتی آزادی ملدی اے۔ 
پر شبہ ایہہ اے کہ ایہناں لوکاں نوں وی جنس دی تبدیلی دی سرجری ول موڑیا جا رہیا اے جیہڑے مخنث نہیں سگوں ہم جنس پرست ہین۔ 
شبم دا آکھنا اے کہ میرا خیال وچ ایتھے انسانی حقاں دے خلاف ورزی کیتی جا رہی اے۔ 
مینوں ایس گل دا بہتا افسوس ہوندا اے کہ جیہڑیاں تنظیماں جیہناں نوں انسانی حقاں دی حمایت کرنی چاہیدی اوہ وی حکومت دی حمایت کر رہیاں نیں۔ 
نفسیاتی ماہر نے ورھیاں دے سہیل نوں جنس تبدیل کراون دی سرجری کراون دی تجویز دتی۔ 
فیر اوہناں دے گھر والیاں نے ایہنوں سرجری تے مجبور کیتا۔ 
اوہناں دسیا میرا پیو مینوں دوجے رشتے داراں نال تہران وچ ملن آیا۔ 
میرے بارے اوہناں اک میٹنگ کیتی، فیر اوہناں نے مینوں کہیا کہ یا تے توں جنس بدلوا یا فیر اسیں تینوں قتل کر دواں گے تے ایس خاندان وچ نہیں رہن دیواں گے۔‘ 
سہیل دے اہل خانہ نے ایہناں ساحلی شہر بندر عباس وچ اپنے گھر وچ قید کیتا سی۔ 
اپریشن ہوون دے اک دن پہلاں سہیل کجھ دوستاں دی مدد لئی اپنے گھروں بھج گیا۔ 
اوہناں نے سہیل نوں اک جہاز دا ٹکٹ لے کے دتا تے اوہ ترکی آ گئے۔ 
اوہناں آکھیا جے میں پُلس نوں دسدا کہ میں ہم جنس پرست ہاں تے میری زندگی نوں ایس توں وی ودھ خطرہ ہونا سی جیہناں میں اپنے گھر دس کے ہویا سی۔ 
ایران وچ جنس بدلن دی کنی سرجریاں ہوندیاں نیں ایس دی کوئی قابل اعتماد معلومات ہیں ہین۔ 
اک رپورٹ مطابے ء وچ سرجریاں کیتیاں گئیاں سن جیہڑیاں وچ ہو گئیاں۔ 
پر اک ایرانی ہسپتال دے اک ڈاکٹر نے دسیا کہ صرف اوہ ہر سال گھٹ ودھ آپریشن کردے نیں۔ 
ڈونیا تے سہیل وانگ کئی لوک ایران توں فرار ہو گئے نیں۔ 
بی بی سی لندن کامیڈی سٹیج شو ’برق آف‘ کہانی اے مغربی ملکاں وچ پلن والیے نیویارک دے اک آرٹ سکول توں فارح ہوون والی نادیہ منظور دی، جیہدا تعلق پاکستان نال اے۔ 
شو دی کہنانی کار، فنکار تے پیش کار نادیہ ایس شو وچ اپنیپنج ورھیاں دی عمر توں لے کے ویہہ ورھیاں تک دی دو ثقافتی دنیاواں تے اپنے گھر وچ کھلرے تضاداں دی کہانی سناندی اے۔ 
گھر تے سکول توں لے کے یونیورسٹی تیک دی حیاتی دے وکھو وکھ مرحلیاں وچ جیہڑے مختلف کرداراں دی زندگی وچ آون والے کردار نادیہ نے آپ ای ادا کیتے نیں۔ 
نادیہ کہندی اے کہ ایہناں دے گھر دا ماحول تضاداں دا شکار سی۔ 
مثلاً نادیہ لئی باپ دیاں ہدایتاں سن کہ اوہ گھروں باہر کسے منڈے نال گل نہ کرے۔ 
ایس توں اڈ نادیہ دی ماں اپنی دھی دے ایہناں ڈونگھے سوالاں توں مطمئن نہیں کرسکدی سی کہ جیہڑا کم جے اک کڑی لئی غلط اے تے اوہ اوہدے بھرا لئی کیویں غلط نہیں تے ایہہ کہ ایس قسم دے اصول مذہب دے ناں تے صرف کُڑیاں اُتے ہی کیوں تھوپے جاندے نیں۔ 
نادیہ دے بقول کہ میں جھوٹھ بولنا نہیں چاہندی سی پر اپنے بوائے فرینڈ دے نال ویلا لنگھاون لئی مینوں اپنے پیو نال جھوٹھ بولنا پیا۔ 
نادیہ ایس معاشرے وچ رچن لئی اوہ سبھ کجھ کر دی اے جیہڑی مقامی ثقافت وچ تے کوئی معیوب نہیں پر اوہ اسلامی نکتہ نظر نال گناہ دا شکار ہوندی اےں وچار ڈیسک بھارت وچ بھارتیہ جنتا پارٹی دی حکومت بنن توں بعد پارٹی دے بعض عہدیداراں خاص کر اُتر پردیش نال تعلق رکھن والے پارلیمنٹ مسلسل ایہہ الزام لگا رہے نیں کہ مسلمان مرد ہندو عورتاں نوں مذہب تبدیل کروا کے ایہناں نال ویاہ کر رہے نیں۔ 
بی جے پی دے سینئر عہدیدار نے ایس بارے کجھ نہیں کہیا پر پارٹی دے کجھ ممبراں مسلسل ’لَو جہاد‘ دی گل کر رہے نیں۔ 
بھارتی اخبار وچ چھپن والی حالیہ رپورٹاں موجب جوں جوں اُتر پردیش ، بہار تے جھار کھنڈ وچ ضمنی چوناں دی تاریخ نیڑے آندی جا رہی اے بی جے پی دے مقامی آگو ’لَو جہاد‘ دی گل زور شور نال کر رہے نیں۔ 
بی جے پی دے آگو ووٹراں نوں کہہ رہے نیں کہ انڈیا وچ مسلماناں دی آبادی وچ وادھے لئی ملک دے اسلامی مدرسیاں وچ ایہہ سازش تیار کیتی گئی اے کہ مسلمان مرد ہندو عورتاں نوں محبت دا جھانسہ دے کے ایہناں نوں مذہب تبدیلی تے راضی کرن۔ 
بی جے پی دے جیہڑا آگو ’لو جہاد‘ دی گل کر رہے نیں ایہناں وچ اتر پردیش ممبر پارلیمنٹ گورکھ پور، یوگی ادتیناتھ تے بی جے پی دے ریاستی چیف لکشمی کانت باجپائی، لکھنؤ دے میئر دنیش شرما اگے اگے نیں۔ 
اک سیاسی اکٹھ نال گل کردے ہوئے یوگی ادیناتھ نے کہا کہ ’لو جہاد‘ اک سماجی بیماری اے۔ 
اوہناں آکھیا کہ ریاتی حکومت نے مدرسیاں نوں مالی امداد دتی اے جتھے ہندو سوانیاں نوں مسلمان بناون دے منصوبے بنائے جا رہے نیں۔ 
دنیش شرما نے اکٹھ نال خطاب کردے ہوئے کہیا کہ مغل بادشاہ اکبر دی ہندو شہزادی جودھا بائی نال ویاہ دی مثال دیندے ہوئے کہیا کہ ہُن کوئی جودھا بائی اکبر کول نہ جاوے گی۔ 
بی جے پی دے اک ہور آتو ہر شکشی مہاراج نے الزام لگایا اے کہ ایسے مسلمان مرداں نوں مالی مدد دتی جا رہی اے جیہڑے ہندو کُڑیاں نوں مذہب تبدیل کرن تے راضی کر لیندے نیں۔ 
روزنامہ ہندو نے ہندو تنظیم شیو سینا دے ترجمان اخبار سمنا وچ چھپن والیاک اداریے دے حوالے نال لکھیا اے کہ اداریے وچ آر ایس ایس دے لیڈر موہن بھگت دا حوالہ دیندے ہوئے کہ ہندو کُڑیاں نوں مسلمان مرداں توں ہوشیار رہنا چاہید ااے۔ 
شیو سینا نے بدھ والے دن کہیا کہ ہندو کُڑیاں نوں مذہب تبدیل کراون دی اک عالمی سازش کیتی جا رہی اے تاں جے ہندو ثقافت نوں تباہ کیتا جا سکے۔ 
شیو سینا نے کہیا کہ مسلمان دہشت گرد تنظیماں، لشکر طیبہ ، سیمی تے القاعدہ ہندوستان دے تشخص نوں اسلامی بنان لئی ایہدے خلاف جہاد دا اعلان کر رکھیا اے۔تے 
ہُن ’لو جہاد‘ وی اوہناں کوششاں دی اک کڑی اے۔ 
پچھلے ورھے اُتر پردیش وچ وڈے پیمانے تے مذہبی فساداں وچ مذہبی جذبات بھڑکاون دے الزام دا ساہمنا کرن والے قانون ساز سنگیت سوم نے ہُن ’لو جہاد‘ تے اک مہا پنچایت بلاون دا اعلان کیتا اے۔ 
سنگیت سوم موجب دہشت گرد تنظیماں منظم انداز وچ ’لو جہاد‘ دی تربیت دے رہیاں نیں۔ 
مدھیہ پردیش دے بے جے پی دے ایم ایل اے نے کہیا کہ مسلمان مرداں نوں ہندو تہواراں وچ نہ جاون دتا جائے۔ 
اوہناں نے کہیا کہ جے مسلمان مرد ہندو تہواراں وچ آون وچ دلچسپی رکھن تے اوہنوں نوں پہلے ہندو دھرم قبولنا پوے گا۔ 
گنگا دیوی نوں گھٹ داج تے سال قید گنگا دیوی نوں گھٹ داج تے سال قید وچار ڈیسک بھارتی ریاست بہار وچ پُلس نے تن ورھیاں توں سوہریاں ولوں دتی قید بھگتن والی اک سوانی نوں چھڑا لیا۔ 
ویروے موجب بہار وچ گنگا دیوی ناں دی اک سوانی نوں ایہدے سوہریاں نے داج نہ لیاون کارن تن سال تک قید رکھیا تے ایس دوران ایہنوں مار کُٹ دا نشانہ وی بنایا گیا۔ 
گنگا دیوی نوں بچاون والے پُلس افسر نے بی بی سی نوں دسیا کہ جد اوہ ایہناں نوں ملی تے اوہدے کپڑے پاٹے ہوئے سن تے بہت ڈری ہوئی سی۔ 
گنگا دیوی نے اپنی تن ورھیاں دی دھی نوں وی ملن دی اجازت نہیں سی۔ 
داج نال جڑے جرم بھارت وچ اک وڈا مسئلہ اے جتھے ہر سال توں ودھ سوانیاں ایس سماجی برائی دی وجہ توں قتل کر دتیاں جاندیاں نیں۔ 
داج دینا یا قبول کرنا جنوبی ایشیاء دی صدیاں پرانی روایت اے جتھے ووہٹی دے ماپے لاڑھے دے پریوار نوں نقد رقم، کپڑے تے زیورات تحفے وچ دیندے نیں۔ 
داج دی روایت نوں ء وچ بھارت وچ غیر قانونی قرار دے دتا گیا سی پر ایہدے باوجود ایہہ ہُن بھارتی معاشرے وچ عام اے۔ 
سماجی مسئلیاں تے کم کرن والیاں تنظیماں دے کارکناں دا کہنااے کہ داج دی وجہ نال تھلڑے طبقییاں دیاں سوانیاں نوں مار کُٹ تے ایتھوں تک کہ جان وی گوانی پیندی اے۔ 
پُلس دا کہنا ا ے کہ گنگا دیوی نوں بہار دی مشرقی ریاست ضلع دربھنگہ وچ رکھیا ہویا سی۔ 
گنگا دیوی نوں اوہدے پیو شیام سندر سنگھدی شکایت تے بچایا گیا۔ 
پنشچلی عورت مردشاہی لئی ایہہ بہت ضروری سی کہ اولاد دا ناں باپ دے نام توں چلے اتے نسل باپ توں جاری رہے اتے جائداد مرد دے خون دے رشتے نال اگے ودھے۔ 
اس لئی عورت دے جسم تے کنٹرول بہت ضروری سی اتے اس دی کام واشنا اتے کام شکتی تے مرداں دا کنٹرول بہت ضروری سی۔کنک 
ماں دا پتہ تاں ہریک نوں آسانی نال لگ سکدا ہے پر اولاد دے باپ دا پکا پتہ کرنا ناممکن ہے اس لئی عورت دے جسم دے نال اسدے دماغ تے وی بہت پابندیاں لا دتیاں گئیاں۔ 
عورت دے کنوارے پن اتے پوترتا نوں عورت لئی ساریاں نالوں زیادہ اہم گن دسیا گیا۔ویاہ 
توں پہلاں کنوارہ پن اتے بعد وچ پتی ورتا نوں رب حاصل کرن دا درجہ دتا گیا۔ 
کنورارے پن اتے پتی ورتا دھرم دا النگھن کرن والیاں عورتاں لئی بہت وڈی سزاواں دا بندوبست کیتا گیا۔موت 
دی سزا وی اس النگھن لئی کافی نہیں سمجھی جاندی سی۔ 
گرنتھاں، کتاباں، سمریتیاں،رسماں رواجاں وچ کنوارے پن اتے پتی ورتا دھرم دا النگھن کرن والی عورتاں لئی اس جنم دے نال ہی اگلے جنم وچ وی اگ وچ سڑن دا ودھان دسیا گیا۔ 
ایہہ وی کیہا گیا کہ استری سبھاء اوہناں نوں اپنا استری دھرم پالن کرن وچ وگھن پاؤندا ہے اس لئی اوہناں تے شکنجہ کسنا بہت ضروری ہے۔عورتاں 
دے سبھاء اتے دھرم وچ دوند اتے بھیڑ ہے۔ 
عورتاں سبھاء توں ہی چنچل ہن اتے ہورناں مرداں ول کھچ جاندیاں ہن اتے اپنے دھرم دی پالنا نہیں کر سکدیاں ایس لئی اوہناں دے جسم اتے دماغ تے پابندی بہت ضروری ہے۔ 
ایس لئی جیہڑی عورت اک مرد نال وفادار جاں پکے طرحاں نہیں رہندی سی اسنوں پنشچیل کہہ کے اس لئی بہت سزاواں دسیاں گئیاں۔ 
منوسمریتی وچ کیہا گیا ہے جے کوئی عورت اپنے خاوند نال دھوکھا کردی ہےدوسرے مرد نال سنبھوگ کردی ہے تاں راجے نوں حکم ہے کہ اس عورت نوں سر عامکتیاں توں پھڑوا دیوے۔ 
ویورت پران وچ کیہا گیا ہے اے راجا عام انسان دے پرانے جنم دے کرم اک سمیں تے کٹے جاندے ہن پر پنشچیل عورت اہت عورت جو اک مرد توں زیادہ مرداں نال جاندی ہےاس دے کرم نہیں کٹے جاندے۔ 
اوہ اوہناں چر کشٹ بھوگدی ہے جناں چر سرج اتے چند آسمان وچ قائم ہن۔ 
اس دھرتی وچ پنشچلی عورت نالوں زیادہ وڈا پاپی کوئی نہیں ہے۔ 
پنشچلی عورت دوارا بنایا ہوئے بھوجن وچ اسدے سارے پاپ رلے ہندے ہن اس لئی اوہ دیوتیاں اتے انساناں نوں نہیں دینا چاہیدا۔ 
پنشچلی عورت دوارا بنایا ہویا بھوجن وشٹا جاں مل ہے۔ 
اس ولوں دتا گیا پانی متر ہے۔ 
جہڑا وی ایہہ بھوجن کھاندا ہے جاں دیوتیاں اتے پرکھاں نوں چڑھاؤندا ہے نرک وچ لازمی ہی جاندا ہے۔ 
جہڑا وی ایہہ بھوجن کھاندا ہے اوہ سینکڑے سالاں تیک ہنیرے نرک وچ جلدا ہے اتے اس نوں دن رات کیڑے وڈھدے ہن۔ 
پنشچلی عورت دوارا بنایا ہویا بھوجن جو وی انسان کھاندا ہے ایہہ بہت ادھم جاں گھٹیا بن جاندا ہے اتے اسدے ست جنماں دے ودھیا کرم نشٹ ہو جاندے ہن۔ 
سمریتیاں اتے ہورناں گرنتھاں وچ سزا دے ودھان نال ایہو جہی عورتاں دا مکمل بہشکار اتے حقہ پانی بند کرن دا انتظام پکا کیتا گیا سی۔ 
عورت دے جسم اتے کام شکتی توں مرد شاہی نوں ایہو جیہا خطرہ سمجھیا گیا سی۔ 
ہندوستان اتے ہورناں ملکاں دے قانوناں وچ اجے وی ویابھیچاری استری لئی وڈی سزا دا ودھان ہے۔ 
سعودی عرب وٹس ایپ تے مندا لکھن تے دو زنانیاں نوں ویہہ ویہہ کوڑے سزا بی بی سی دس وچوں چھ مرد اپنی بیوی یا بیلانی نوں کُٹدے نیں ’’توں ایہو جیہی ایں؟جا، تے اپنی جنس بدلوا‘‘ برقع یا بِکنی مغرب وچ مسلم کُڑی دی پریشانی ہندو کُڑیاں مسلم مُنڈیاں توں دور رہن گنگا دیوی نوں گھٹ داج تے سال قید جون نوں میں ایسے قید وچ سال دی ہو گئی دِلّی جنسی زیادتی دے مقدیاں وچ وادھا پاکستان وچ ریپ دے مقدمےسزاواں زیرو بھارت وچ کڑیاں پھاہے کیوں چڑھ رہیا نیں ساڈا گھر بہت ای سوہنی تھاں تے اے۔ 
اُنج تے میران شاہ خاصا خشک علاقہ اے پر جتھے ساڈا گھر اے اوہ کالونی بہت پیاری اے۔ 
بہت پیاری تھاں سی، پہلے اوتھے ہریالی سی۔ 
پر جدوں آرمی والیاں نے آ کے اپنے مورچے بنائے تے اوہناں نے جیہنے وی درخت سن کٹ دتے تے وڈیاں وڈیاں کندھاں اُسار لئیاں۔ 
پہلے اسیں لوگ بہت خوش رہندے سی، پر ہُن اوتھے ڈر لگا رہندا اے۔ 
ساڈاباپ جدوں بازار جاندا اے تے ایہی ڈر لگا رہندا اے کہ ہُنے فائرنگ نہ ہو جائے، بازار وچ کوئی ایسا ویسا کم نہ ہو جائے۔ 
ایس وجہ نال اسیں لوگ بازار وی نہیں جاندے۔ 
تے جدوں تک کوئی سیئریس بیمار نہ ہوئے تے کسے نوں ہسپتال وی نہیں لے کے جایا جاندا۔ 
فیر ایس وجہ نال ڈر ای لگا رہندا اے۔ 
پہلے اسیں بہت زیادہ ڈردنے ساں پر ہُن ایس ڈر دے عادی ہو گئے آں۔ 
اُتوں گولیاں لنگھدیاں رہندیاں نیں، اسیں لوگ ویڑھے وچ بیٹھے ہونے آں۔ 
ساڈے بچے ڈرون نوں ویکھ کے ہُن خوش ہوندے نیں ایہہ تے ہوائی جہاز اے ایہہ تو جسوسی ڈرون نہیں ایہہ جہاز اے۔‘ 
ساڈے بچے وی نہیں ڈردے کیونجے دھماکیاں دی عادی ہو چکے نیں۔‘ 
ہر پنج دن بعد یا چھ دن بعد اک دھماکہ ضرور ہونا ہوندا اے۔ 
ایس وجہ نال ساڈے بچے ہُن عادی ہو چکے نیں۔ 
دھماکہ ہوندا اے اوہ لوگ کہندے نیں اوئے اوتھے دھماکہ ہویا کیونجے دھواں اُٹھ رہیا اے۔ 
پڑھائی وچ بہت فرق پے گیا اے۔ 
اٹھویں دے امتحان دتے سن تے سکول بند ہو گئے سن۔ 
دہشت گردی دی وجہ نال کہیا گیا کہ کُڑیاں نہیں پڑھن گیاں۔صرف 
منڈیاں دے سکول کالج کھلے ہوئے سن۔ 
کُڑیاں دا کالج وی بند، سکول وی بند، آنا جانا وی بند۔ 
میں اگے پڑھنا چاہنی اں تے آس کرنی آں کہ اپریشن دے بعد سکول کالج کھل جاون گے۔ 
کجھ پتا نہیں۔ 
ساڈے سکولاں وچ بہتیاں لڑکیاں مسلمان ہین، کرسچن تے دوجے دھرماں دیاں کُڑیاں گھٹ نیں۔ 
ایس لئی اسیں زیادہ سہیلیاں مسلمان آں جیہڑے ساڈے نال بھیناں وانگ رہندیاں نیں۔ 
اوہ سانوں احساس ای نہیں ہون دیندیاں کہ اسیں غیر مسلم آں۔ 
ساڈے سکول وچ پشتو تے عربی تے سب توں ودھ زور دتا جاندا اے۔ 
تے انگلش دا تے اللہ ای حافظ اے۔ 
انگلش اینی چنگے ڈھنگ نال نہیں پڑھائی جاندی۔ 
منڈیاں دا سکول چنگا اے اوتھے ایہہ چنگے طریقے نال اردو، میتھ، سب کجھ ہوندا اے۔ 
پر سانوں کہندے نیں کہ پشتو تے عربی سکھنی بہت ضروری اے۔ 
انگلش دا کیہ کرنا اے تساں۔ 
اوتھے سیر کرن دی جگہ تے ہے ای نہیں۔ 
کیونجے اسیں لوگ برقع پانے آں۔ 
اوتھے بغیر برقع توں باہر نہیں جا سکدے۔ 
جسیراں ای بچی دس یاں بارھاں ورھیاں دی وہندی اے تے برقع پوا دتا جاندا اے۔ 
کیونجے اوتھے دے کلچر مطابق تے کلچر نہ اپناؤ تے چنگا نہیں لگدا۔ 
جدوں سارے پاندے نیں تے آپ نوں وی شرم آندی اے اوہناں نے برقع پایا اے تے اسیں نہیں پایا۔ 
سیر کرن دی تھاں تے ہے ای نہیں۔ 
نہ پارک، نہ لیڈیز پارک، ہوندا اے نا لیڈیز پارک؟ اتھے کجھ وی نہیں اے۔ 
میں جدوں پہلی وار برقع پایا سی تے میں اپنے آپ وچ ہسدی سی۔ 
میرا دل نہیں سی برقع پاون نوں پر ابو کہندے سن کہ جے اسیں نہیں پاواں گے تے لوگ برا مناون گے۔ 
ایہہ نہیں کہ ضرور پاؤ، پر کہندے نیں کہ ایہہ کرسچن لوگ نیں ایہہ لوگ پردہ نہیں کردے۔ 
پردہ تے کرسچن لوک وی کردے نیں۔ 
پر فیر سانوں برقع پاؤنا ای پیا۔کوئی 
برائی نہیں۔ 
برقع تے اوتھے روٹی کھاون موجب اے وڈی ہو کے نرسنگ وچ جانا چاہندی آں پر جیہو جیہی پڑھائی جاری اے میران شاہ دی، ویکھاں گے۔ 
سکول تے اک ورھے توں بند اے۔ 
ساڈے حکومت نوں اپیل اے کہ کُڑیاں دا کالج تے سکول ضرور کھولن کیونجے منڈیاں نوں حق اے تے فیر کُڑیاں دا وی اونا ای حق اے۔ 
ایتھے بنوں وچ بہت زیادہ گرمی اے تے گھر دو ر ہونا تے بہت اوکڑ والی گل اے۔ 
ایتھے رہن دی تھاں چنگی اے پر اپنا گھر اپنا ای ہوندا اے۔ 
میں ورھیاں دی ہو گئی آں میری سالگرہ ایس قید وچ بس ٹھیک ای سی۔ 
پر جسراں میں سوچیا سی اُنج نہیں کر سکی۔ 
کجھ تے پیسیاں دا مسئلہ سی دوجا اپنے گھر توں دور ٹھیک نہیں لگا۔ 
ورھے گنڈھ منانا۔ 
ماں پیو نے میری خوشی لئی کیک کٹیا پر چنگا نہیں لگا۔ 
اپنے گھر توں دور کیک کٹنا بہت مشکل لگدااے، پر کیہ کردی۔ 
جے میں ایہہ نہ کردی تے میرے ماں پیو دادل دُکھنا سی۔ 
کیک کٹن توں پہلاں دعا منگی کہ ساڈے علاقے وچ چنگے طریقے نال امن امان ہو جاوے تے اسیں گھراں نوں پرت جائیے۔ 
بھارت وچ جرماں دا ریکارڈ رکھن والے قومی ادارے دا کہنا اے کہ ملک وچ روز گھٹ ودھ مقدمے جنسی زیادتی دے درج ہو ندے نیں نیشنل کرائم ریکارٹ بیورو موجب بھارتی راجدھانی دِلّی وچ اک لکھ توں ودھ سوانیاں جنسی زیادتی دے معاملیاں ملک وچوں سبھ توں ودھ نیں۔ 
بیورو دی گنتری موجب ء و چ دِلّی وچ ریپ دے مقدمے درج ہوئے جیہڑے ملک وچ درج ہوون والے مقدیاں دا چار اعشاریہ اٹھ پنج فیصد سن۔ 
ایہہ گنتری ایہناں واقعیاں دی اے جیہناں نوں پُلس نے رپورٹ کیتا اے تے مقدمے درج ہوئے تے بھارت ریپ دے بہت سارے معاملے پُلس تھانیاں تک پہنچدے ای نہیں۔ 
دِلّی وچ سوانیاں دی کل گنتری لکھ ہزار اے تے ایس حساب نال وچ ایتھے ریپ دے مقدیاں دی شرح فیصد رہی۔ 
اُچیچی گل ایہہ اے کہ دِلّی وچ پچھلے ورھے ایہناں واقعیاں دے اندراج وچ دس فیصد توں ودھ وادھا ویکھیا گیا اے۔ 
ء وچ ایتھے ایہہ گنتری صرف اٹھ اعشاریہ دو چھ فیصد ای سی۔ 
نیشنل کرائمر ریکارڈ بیورو دی گنتری موجب ریپ دے واقعیاں وچ دلی دے بعد دوجے نمبر تے میزورام رہیا جتھے ایہو جے کیساں دی شرح فیصد رہی جیہڑے کے پچھلے ورھے دے مقابلے تن فیصد گھٹ اے۔ 
ضروری گل ایہہ اے کہ ایس پوری ریاست وچ سوانیاں دی آبادی پنج لکھ اے۔ 
ایس فہرست وچ تیجے نمبر تے سکم دا ناں اے جتھے سوانیاں دی کل آبادی دو لکھ پچانوے ہزا ر اے پر ملک وچ ہوون والے ریپ دے کل مقدمیاں وچوں تقریبا ساڑھے چودھاں فیصد ایتھے درج کیتے گئے۔ 
جنسی زیادتی دے معاملیاں وچ کئی سال توں خبراں وچ رہن والی ریاست مدھیہ پردیش وچ ایس سال وی سب توں ودھ کیس درج کیتے گئے پر ایتھے اک لکھ سوانیاں دی حساب نال ایہدی شرح بارھاں فیصد رہی۔ 
مدھیہ پردیش وچ تقریبا تن کروڑ اٹھونجا لکھ سوانیاں ہین۔ 
بھارت وچ وچ جنوبی دِلّی وچ اک کُڑی نال جنسی زیادتی دے بعد موت دے نتیجے وچ ملک بھر وچ احتجاج داسلسلہ شروع ہو گیا سی۔ 
ایہدے بعد ملک وچ سوانیاں دی راکھی لئی سخت قانون بنائے گئے پر عمومی رائے ایہی اے کہ ایہہ قانون ایہو جیہے واقعیاں نوں روکن لئی کافی نہیں۔ 
سعودی عرب وٹس ایپ تے مندا لکھن تے دو زنانیاں نوں ویہہ ویہہ کوڑے سزا بی بی سی دس وچوں چھ مرد اپنی بیوی یا بیلانی نوں کُٹدے نیں پاکستان دی قائمہ کمیٹی برائے انصاف تے قانون نوں وزارت داخلہ نے دسیا اے کہ پچھلے پنج ورھیاں وچ ریپ دے مقدمیاں دی سزاواں دتیاں جاون دی شرح زیرو اے۔ 
قائمہ کمیٹی دا اجلاس کمیٹی دے چیئرمین محمد کاظم خان دی صدارت ہیٹھ پارلیمنٹ ہاؤس وچ ہویا جیہدے وچ اینٹی ریپ لا کریمنل لا دا ترمیمی بل تے بحث ہوئی۔ 
کمیٹی نے وزارتِ قانون، وزارت داخلہ تے قانون دے صوبائی وزیر نوں ہدایت کیتی سی کہ اوہ سارے ملک وچ ہوون والے ریپ دے مقدمیاں تے ایہناں وچ دتیاں جاون والیاں سزاواں دا ریکارڈ ایوان وچ پیش کرن۔ 
سینیٹر صغریٰ امام نے دسیا کہ ملک وچ ریپ کیساں دے کسے وی مجرم نوں سزا نہیں دتی گئی اُکا دُکا گینگ ریپ دے کیساں وچ سزاواں ہوئیاں پر اوہ دہشت گردی دے قانون نال دتیاں گئیاں۔‘‘ 
اوہناں دا کہنا سی کہ جیہناں قانوناں وچ ترامیماں نوں تجویز کیتا گیا اے ایہناں وچ کریمنل پروسیجر، پاکستان پینل کوڈ تے قانون شہادت شامل نیں۔ 
وسیلیاں موجب کمیٹی نے فیصلہ کیتا اے کہ اوہ پاکستان بار کونسل، پاکستان ہائی کورٹ بار تے دوجے وکیلاں دیاں تنظیماں نال وی ملاقات کرے گی تے ریپ دے قانون وچ تبدیلی کرن لئی ایہناں دی صلاح لتی جاوے گی۔ 
سینیٹر راجہ ظفر الحق نے کہیا اے کہ ایس طرح دے مقدمیاں وچ الزام بہت آسان ہوندا اے پر اوہناں نوں ثابت کرنا بہت مشکل۔ 
کمیٹی نے سرکاری تے پرائیویٹ دفتراں وچ سوانیاں نوں جنسی طور تے ہراساں کرن بارے قانون دے مسودے تے وی غور کیتا۔ 
پر مسودہ قانون پیپلز پارٹی دے سینیٹر فرحت اللہ بابر نے پیش کیا اے۔ 
سینیٹر فرحت اللہ بابر نے کہیا کہ تعلیمی اداریاں توں وی ایس سلسلے وچ صلاح مشورے کیتے جانے چاہیدے نیں کیونکہ یونیورسٹی تے کالجاں وچ وی مرد حضرات ولوں سوانیاں نوں جنسی طور تے ہراساں کرن دے واقعات ہوندے نیں۔ 
اوہناں نے کہیا یونیورسٹیاں وچ اعلیٰ تعلیم حاصل کرن والیاں سوانیاں نوں وی تحفظ دینا ضروری اے تے موجود قانون دا پڑھیاراں تے استاداں تے لاگونہیں ہوندا۔ 
کمیٹی دے چیئرمین سینیٹر کاظم نے اک نواں قانون بنایا جانا چاہیدا اے تاں جے معاشرے دے سارے شعبیاں تے طبقیاں دی راکھی کیتی جا سکے۔ 
بھارت وچ کڑیاں پھاہے کیوں چڑھ رہیا نیں وچار ویروا بھارتی ریاست اتر پردیش دے شہر مراد آباد توں ٹٹیاں بھجیاں سڑکاں توں تقریبا دو گھنٹے دے لمے پندھ بعد سانوں راضی پور ملکھ پنڈ مل گیا۔ 
پنڈ وچ وڑھدے ای پُچھے بغیر پنڈ والے ایس گھر دا دسن لگے جتھے اک کُڑی دی لاش دو دیہاڑے پہلاں رُکھ نال جھوٹدی ویکھی گئی سی۔ 
اوتھے اپڑے تے اک عجیب چپ چپان سی۔ 
پورا پنڈ جمع ہو گیا پر آوازاں فیر مجھاں چڑیاں دیاں ہی کنیں پے رہیاں سن۔ 
جتھے اک کُڑی دی لوتھ رُکھ نال لمکی ہوئی ملی اوتھے اینی چپ چان یاں تے صدمے دی وجہ توں ہو سکدی اے یاں فیر کوئی راز دی گل دبی جا رہی ہونی اے بس کُڑی دے ماں پیو ای سن، جیہڑے گل کرن نوں تیار نظر آئے۔ 
کُڑی دے پیو نے دسیا ’میں کجھ نہیں تکیا، نہ ای کجھ سنیا، میں تے ایتھے ہے ای نہیں سی، پتا چلیا کہ دھی نوں کجھ ہو گیا اے تے میں بھیجیا آیا۔ 
ٹھیک ایہی گل کُڑی دی ماں نے وی دسی۔ 
پچھے جیہے کُڑی دی نانی مر گء سی تے سارا خاندان تقریبا کلو میٹر دے فاصلے تے واقع اوس پنڈ گیا سی۔ 
جد ایہہ دُکھانت ہویا تے گھر وچ دھی، تے ایہدی دادی تے چاچا ای سی۔ 
وار وار پچھن تے وی ماپیاں نے ایہی کہیا کہ ایہناں نوں کسے تے کوئی شک نہیں، خاندان دی کوئی پرانی دشمنی نہیں تے دھی دے نال انج ہوون دی کوئی وجہ سمجھ نہیں آئی۔ 
پنڈ والے چپ چپان سبھ کجھ سندے رہے۔ 
کسے توں کجھ پچھیا تے وی ایہی جواب ملیا کہ اوہناں نے کجھ نہیں ویکھیا تے نہ ای کجھ سنیا اے۔ 
فیر اسیں کجھ لولاں نوں نال لیا تے پنڈ دے مندر کول چلے گئے جتھے اک رُکھ تے کُڑی لوتھ لمکی ملی سی۔ 
کُڑی دا خاندان تھلویاں ذاتاں وچوں اک یاں دو ذات توں سی۔ 
پنڈ وچ جٹ تے مسلم کمیونٹی سمیت کئی ہور برادریاں دے لوگ وی رہندے نیں۔ 
ایس پریوار دا مکان پنڈ دے باقی گرھراں توں وڈا سی۔ 
گھر دے نونہہ نے دسیا کہ پریوار کول گھٹو گھٹ وِگے زمین اے ڈنگر وی نیں تے ایہندے شوہر سی آر ایف وچ ملازمت کردا اے۔ 
اک مکان توں تقریباً دس منٹ تک پیدل چلن تے اوہ رُکھ آ گیا ایہہ رُکھ اینا چھوٹا تے کمزور لگا کہ یقین کرنا مشکل سی کُڑی ایتھے ای ملی ہوئے گی۔ 
پنڈو ں اک بندے نے دسیا کہ دلت سماج دے اک منڈے نال تعلقات سن پر کُڑی دے خاندان والیاں نوں ایہہ گل پسند نہیں سی۔ 
اک ہور بندے وچ ٹوکدیاں ہویاں کہیا کہ ساریاں نوں شک اے کہ کُڑی دی موت پچھے کڑی دے پریوار دا ہتھ ہو سکدا اے۔ 
ایہہ الزام بڑا سنگین اے تے ایہدے پکے ہوون دا فی الحال کوئی ثبوت نہیں۔ 
پُلس وی ایس پکھوں پچھ گچھ کر رہی اے پر ہلے وی اخیری گل سمجھ نہیں آئی۔ 
پتا چلیا کہ ایس سلسلے وچ اک منڈے نوں پھڑیا گیا اے پنڈ والیاں نے دسیا اے کہ ایہہ اوہی منڈا اے جیہدے کُڑی دی یاری سی۔ 
غیرت دے ناں تے قتل ہورہے نیں۔ 
جاندے جاندے فیر پچھیا کہ تے اوہ بولے نہیں ساڈے پنڈ وچ ایہو جیہا پہلا واقعہ اے ایس توں اڈ اسیں کجھ نہیں ویکھیا نہ کجھ سنیا اے۔ 
کنیڈا میکگل یونیورسٹی کنیڈا وچ کھوجیاں دی ہک ٹیم ’’اونترے‘‘ رزلٹاں تے اپڑی جے۔ 
انہاں جنسی آسودگیاں اتے دماغاں وچ موجوداوس حصّہ وچ سانگا لبھ لتا ہے جہیڑاجذبیاں تے یاداں نوں سانبھدا ہے۔کھوج 
موجب زنانیاں دا حافظہ اینج زیادہ تیز ہو جاندا ہے۔ 
ٹیم تے زنانیاں نالوں سوال جواب ۔۔۔ 
اگے پڑھو پاکستانی سیاست توں چنگا نسوار ویچ لو، میں کتاب لکھاں گا سیاسی مٹھائیاں بولیاں پاگل دُوروں دُوروں نہ لے چسکے سگریٹ نوشی چاہ تے لسّی نسخہ کسے نوں میں بُرا آکھاں میری کیہ مجال اے آئن سٹائن تے اوہدی بیوی آئن سٹائن تے اوہدی بیوی کُتی رل گئی چوراں نال مُرلی چوہان اِ ک لکھ تے چالی ہزار روپے ڈرائیور دی تنخواہ پھُل کھاون والے بکرے دا مقدمہ خارج اوارہ کُتا لکھ روپے لے کے فرار ٹھرکی بابا دوہتری دے ہان دی ووہٹی لے آیا نیویارک محلے داراں دی سیکس روکن لئی پارکنگ مناہی دی منگ سیکس روبوٹس سیکس دے پیشہ ور فارغ کمینے ملکاں وچ پھسی وینا ملک دیسی بھنگ دے پکوڑے تے ولایتی بھنگ چاکلیٹ بال ادب ہاشی بال ادب ڈڈو تے ڈڈی بال ادب شاباش چو چو بال ادب تنّی دی گلیل ٹٹواں دا ٹٹو تے لُکن میٹی چینی تے کچھّو کما دفاع کونسل پاکستان دکپ یا دفع کرو پاکستان ؟ بلغاریہ سیاسی جماعت نے کھوتے نوں میئر لئی امیدوار بڻا دتا جاپان وچ مُردیاں لئی ہوٹل بڻ گیا پاکستان بچہ پارٹی دا ہنگامی اجلاس تہاڈے لئی اصلی سونے دا ٹاٹلٹ جمیل اختر ایہہ مذاق نئیں سگوں حقیقت اے کہ ایہہ سونے دا اصلی کموڈ اے ، تے اوہ کسے ارب پتی بندے دے محل وچ نئیں سگوں اک عوامی تھاں تے عام لوکاں لئی بنائے ہوئے ایک ٹائلٹ وہ لگیا ہویا اے جنہوں ہر کوئی ورت سگدا اے۔ 
کجھ لوکی ہر روز باقاعدگی دے نال اخباراں تے میڈیا تے صر ف ایس پاورں جاندے نیں کہ اج سونے دےبھا کیہ نیں۔ 
بوہت سارے ایہوجئے لوکی وی نیں جیہڑے پیسہ پیسہ جوڑ کے سونا خریدے نیں۔ 
بوہت سارے ملکاں دے مرکزی بینک اپنی کرنسی دی ساکھ لئی اپنے کول اک خاص تناسب دے نال سونا رکھدے نیں۔ 
سونا زیوراں تو انج بوہت سارے سائنسی آلیاں دی تیاری لئی وی ورتیا جاندا اے۔ 
پر خبرے تہانوں ایہہ پتا نہ ہووے کہ نیویارک دا اک عجائب گھر سونے نوں اپنے کیہڑے مقصد لئی استعمال کر رہیا اے۔ 
جے تہانوں نیویارک دے مشہور آرٹ میوزیم گوگن ہیم جان دا موقع ملے تے اوتھے تہانوں اچانک ٹاٹلٹ جان دی لوڑ پئے جائے تے باتھ روم دا دروازہ کھولدے ای تہانون جھٹکا جیا لگے گا۔ 
کیوں جے اوہ کیڑٹ اصلی سونے دا اے۔ 
پر تہانوں ایہہ دھیان وچ رکھنا چاہیدا اے کہ باتھ روم استعمال کرن لئی تہانوں دو گھنٹے یا اس توں ودھ انتظارکرنا پئے سگدا اے۔کیوں 
جے باتھ روم وچ جان والیاں دی قطار بوہت لمی ہوندی اے۔ 
ایہہ کوئی ماڈل یا نمائشی ٹائلٹ نئیں اے سگوں بالکل اصلی تے استعمال ہون والی ٹائلٹ اے، تے اہنوں آرٹ دے اک اعلی نمونہ آکھیا گیا اے۔ 
ایس ٹائلٹ دا افتتاح اس سال ستمبر وچ ہویا سی۔ 
ایس نوں اٹلی دے اک آرٹسٹ موریزیوکیٹلن نے بنایا اے تے اوہنے اپنے ایس فن پارے دا ناں رکھیا اے معاشی نابرابری۔ 
عجائب گھر والیاں دا کہنا اے کہ اک آرٹ نوں ٹائلٹ دی شکل وہ پیش کرنا چنگی گل تے نئیں اے ، پر آرٹسٹ دا مقصد لوگوں نوں اساڈیاں قدراں دے معاشرے دی حقیقتاں دا احساس دوانا اے۔ 
ٹائلٹ نوں بندے دی فطری ضرورتاں لئی ورتن دا مقصد تے صرف اک فی صد اے۔ 
نیویارک ٹائمز نے اپنی اک رپورٹ وچ لکھیا اے کہ ٹائلٹ بوہت چمکدار اے، اہنوں ورتن توں بعد فلش کرنا ، تے اصلی سونے توں صاف پانی دا بہنا، تے سونے دے نال ٹکران توں بعد آن والی خاص اواز سننا بوہت چنگا لگدا اے۔ 
اخبار نئیں لکھیا اے کہ سونے سی ٹاٹلٹ نوں باتھ روم وچ لگان لئی کافی مشکلاں سن۔ 
ایس لئی اوہ اپنے وقت تے مکمل نئیں ہویا تے اوہدے افتتاح دی تاریخ نوں اگے ودھانا پیا۔ 
ہن تسی ایہہ پوچھو گے کہ ایس ٹائلٹ دی قیمت کی اے۔ 
پہلی گل تے ایہہ اے کہ سونا ہوندا ای قیمتی اے۔ 
اینا وزنی ٹائلٹ یقینی طور تے لکھاں ڈالراں دا ہووے گا۔ 
پر عجائب گھر دی انتظامیہ ٹائلٹ دی قیمت لکا رہی اے۔ 
اوہنا ں دا آکھن اے کہ ایس ٹائلٹ دی تیاری دے سارے خرچے اک امیر بندے نے چکے نیں جنہوں آرٹ نال بوہت دلچسپی اے۔ 
اوہنے ایہہ وی آکھیا اے کہ کسے نوں اوہدا ناں نہ دسیا جائے۔ 
گوگن ہیم میوزیم دا سونے دا ایہہ واحد ٹائلٹ پنجویں فلور تے لگیا ہویا اے تے میوزیم دیکھن لئی آن والا ہر بندہ چاہے اوہ امیر ہووے یا غریب، اہنوں استعمال کر سکدا اے۔ 
کھوجیاں دی ہک ٹیم ’’اونترے‘‘ رزلٹاں تے اپڑی جے۔ 
انہاں جنسی آسودگیاں اتے دماغاں وچ موجوداوس حصّہ وچ سانگا لبھ لتا ہے جہیڑاجذبیاں تے یاداں نوں سانبھدا ہے۔کھوج 
موجب زنانیاں دا حافظہ اینج زیادہ تیز ہو جاندا ہے۔ 
ٹیم تے زنانیاں نالوں سوال جواب پچھے جنہاں دی عمراں ورھے یا ایس توں گھٹ سن۔زنانیاں 
نوں بہوں ساریاں شکلاں وی یاد رکھنیاں سن اتے وڈی گنتری وچ ابہاماں والے اکھر وی۔کھوج 
دے رزلٹاں پاروں ایہہ گل آکھی جا سکدی ہے پئی جنسی آسودگیاں والی زنانیاں دی یاداشتاں وی چوکھیاں سن اتے دوجیاں نوں تے شکلاں وی بھل جاندیاں سن۔ 
سیانیاں دا آکھنا ہے پئی اجہی آسودگیاں اک پاسے ورزش وی ہے تے دوجے پاسے ایہہ سٹریس تے ڈپریشن نوں گھٹ کردیاں نیں۔ 
یونیورسٹی دی نفسیاتی ماہر پروفیسرجینز پروسّنر وی ایس کھوج نوں سہلایا جے۔ 
سندھ جرگہ کُڑیاں نوں سیاستاں دی بھینٹ چڑھان لئی تیار وچار ڈیسک شکار پور اک زمانہ سی جدوں شکار پور سندھ دی وڈی پہچان اتے سودگراں دا مسکن سی۔ 
پر اج اتھوں خبر آئی ہے پئی اک پنڈ ’’‫ ‘‘ دی صدف سومرو نوں اس دی چاچے دی سیاستاں پاروں ’’ستی‘‘ کیتا جارہیا ہے۔‫ 
بھٹو نوں ایس بارے ایکشن لینا لوڑی دا ہے۔ 
صدف سومرو دے چاچے نوں وڈیریاں جرگہ راہیں آکھیا ہے پئی لکھ تاوان وی دیو اتے کُڑی دا رشتہ وی۔ 
خیرپوریونیورسٹی توں ایم اے انگریزی کرن والی صدف پریشان۔ 
وحید سومرو ایسے صدف دا چاچا ہے جس آپدے علاقے وچ اک بس سروس شروع کیتی سی۔ 
قسمت اس دی خراب سی کہ کجھ چر بعد اس نے آپدے یاراں نال رل کے اک سکول وی بنا لیتا۔ 
دونوں کم چل پئے تے وڈیریاں نوں ایہہ گل چنگی نہ لگی۔ 
اج وحید مڈل کلاس بن گیا تے کل نوں فیصلے وی کرن لگے گا۔ 
وحید نے بلدیاتی چوناں وچ حصہ وی لتا اتے اوہ آزاد اُمیدوار سی۔ 
پر وحید نوں لگ پتہ گیا پئی اس نے ’’بدعت‘‘ کیتی ہے۔وڈیریاں 
وحید نون سزا دین دا فیصلہ کر لتا۔کجھ 
چر بعد وحید تے اس زنانی نال ’’کالا‘‘ کرن دا الزام لوادتا گیاجیہڑی اس دی سپورٹر سی۔ 
پھیرجرگہ بٹھا دتا گیا جس وحید نوں سدے بغیر فیصلہ کیتا پئی وحید لکھ جرمانہ وی دے اتے خاندان دی کسی کُڑی دا رشتہ وی۔ 
پلس کول کیس آیا اتے وحید دی بے گناہی من لتی گئی۔ 
عدالت وچ ’’کالی‘‘ قرار دین والی خاتون حفضہ سومرو آپدی بے گناہی دسی۔ 
پر پلس حفضہ نوں دارالمان گھل دتا ہے۔ 
ایہہ ہے اوہ سندھ جس بارے اج بلاول بھٹو نوں زیادہ غور کرنا ہوسی۔ 
مارن والے تے مرن والے دونوں سندھی ہی نیں۔ 
بی بی سی ایہہ سٹوری چھاپی ہے اتے ایس دی لکھاری شرجیل بلوچ نیں۔ 
وحید تے اس دے خاندان نوں تحفظ دینا سندھ سرکار دا کم ہے فیصد کراچی والیاں کول سیوریج دی سہولتاں کوئی نہ چھوٹا قد ، لمی حیاتی کجھ دوائیاں نقصان دہ ہو سکدیاں نیں نفسیات دی حقیقت، لوڑ تے اہمیت گوگل نے اینڈ روائنڈ سسٹم والی عینک دی ویڈیو ریلیز کر دتی برڈ فلو دے بعد کیہ ہووے گا؟ چناں دی ملکیت دی کھیڈ؟ اج توں کئی ورھے پہلاں جولائی ء وچ خلا باز نیل آرمسڑانگ نے چن اتے پیر دھریا سی اتے آکھیا سی بئی ایہ نکا جیہا قدم جگت لوکائی لئی بوہت وڈی چھال ہے۔ 
اوس توں مگروں کئی واری راکٹ چن ول گھلے گئے پر بندہ آپ اوتھے نئیں اپڑیا۔ 
جمعرات ۶ دسمبر نوں واشنگٹن ڈی سی دے پریس کلب وچ گولڈن سپائیک ناں دی اک کمپنی ۔۔۔ 
اگے پڑھو سائبر چور ریڈ اکتوبر داپتا چل گیا کول کٹ ڈاکٹر ثمر مبارک دی سائنسی ٹھگی چاء پین والیاں نوں بھیڑے سفنے نہیں آؤندے کاں، نمبر تے نشانیاں ذہنی دبا توں چھٹکارا، کافی زنانیاں لئی لاہیوند مچھی بہتی کھاڻ نال فالج دا خطرہ گھٹ کم پورا کرو یاں فیر نیندر جسم ویچڻ دا ٹیکسبون دیاں سڑکاں تے میٹر لا دتے گئے اک تھاں چھ گھنٹے بیٹھن نال زنانیاں وچ پہلوں مرن دا فیصد بہتا خطرہ ویاہ تے طلاق نال وزن ودھدا ہے ڈاکٹراں نوں سوال پچھدیاں ہوئیاں مرد زنانیاں نالوں بہتا جھک دے نیں دیر تیکر کم نال شراب پیڻ دی عادت دا خطرہ گڻا دماغ دا دشمڻ کوڻ ؟ جمڻ والے بال دی جنس جانڻ لئی بلڈ ٹیسٹ بہت بھروسے جوگ ہے دل دے روگیاں لئی اکلاپا وی خطرناک ہوسکدا ہے تاریخ دے سب توں وڈے سائبر دھاڑے دا بھیت کھل گیا برطانیہ وچ مصنوعی دل لاؤڻ دا پہلا آپریشن لوڻ ہر حال وچ نقصان دیندا ہے امریکی کھوج گھٹ سوڻا وی وزن ودھاؤڻ دا کارن ہے تماکو پیڻ نال ایس سال چھ ملین بندے مارے جاڻ گے پاکستان وچ زندگی دا پورا سافٹ وئیر جنوم بڻ گیا دل دامعاملہ ہے بنگلہ دیش سولر انرجی توں بجلی لیڻ والیاں دی گڻتی لکھ ہو گئی ہیکرز چناں دی ملکیت دی کھیڈ؟ شبّیر جیلانی اج توں کئی ورھے پہلاں جولائی ء وچ خلا باز نیل آرمسڑانگ نے چن اتے پیر دھریا سی اتے آکھیا سی بئی ایہ نکا جیہا قدم جگت لوکائی لئی بوہت وڈی چھال ہے۔ 
اوس توں مگروں کئی واری راکٹ چن ول گھلے گئے پر بندہ آپ اوتھے نئیں اپڑیا۔ 
جمعرات ۶ دسمبر نوں واشنگٹن ڈی سی دے پریس کلب وچ گولڈن سپائیک ناں دی اک کمپنی نے پریس کانفرنس کردے ہویاں دسیا جو اوہ ء تکرپ زمین توں چن تکر کمرشل فلائیٹ شروع کرے گی اتے ایس لئی ٹکٹاں ویچن دا کم چھیتی شروع کر دتا جاوے گا۔ 
امریکہ اتے دوجے ملکاں دے امیر لوکی کارگو وی بُک کرا سکن گے۔ 
ایہ کمپنی بزنس مین ایلون مسک نے بنائی ہے اتے کمرشل فلائیٹ لئی سپیس ایکس کمپنی نوں فالکن ہیوی لفٹ وھیکل بنان دا آرڈر دے دتا گیا ہے۔ 
ایس منصوبے لئی گولڈن سپائیک نے ناسا دے کجھ ریٹائرڈ پربندیاں دی سیواواںوی پراپت کر لیاں ہین۔ 
کجھ دوائیاں نقصان دہ ہو سکدیاں نیں کجھ دوائیاں نقصان دہ ہو سکدیاں نیں وچار ڈیسک موجودہ تحقیق نال ثابت ہویا اے کہ دنیا بھر وچ سبھ توں زیادہ جس دوا دا استعمال ہوندا اے ایہناں وچ پیڑ روک سر فہرست نیں۔ 
ایہہ گولیاں وقتی آرام پہنچاندیاں نیں جیہناں دے اثرات دیرپا نہیں ہوندے۔ 
تحقیق نال ثابت ہویا اے کہ ایہہ دوائیاں مختصر آرام دی غرض نال استعمال وچ آندیاں نیں ایس لئی مستقبل وچ ایہدے نال صحت دے خاصے مسائل پیدا ہو سکدے نیں۔ 
ایہناں دوائیاں دے استعمال نال دل دے امراض تے گردیاں دی خرابی ورگے مسائل دی نشانکاری ہوندی اے۔ 
ایس نوعیت دیاں دوائیاں دوائیاں دا تجزیا کرناتے پتا چلیا اے کہ جو لوک گوڈیاں دے جوڑاں وچ درد محسوس کردے نیں ایہناں لئی ایہ دوائیاں قدرے بہترین نیں کیوں جے ایہہ اک عام بیماری اے جہدے وچ گھٹ زیادا ہر فرد کسے نہ کسے وقت مبتلا ضرور ہوندا اے۔ 
فیر وی گھٹو گھٹ درد ہون اتے وی درد گھٹ کرن دیاںدوائیاں دا سہارا لینا کوئی ٹھیک عمل نہیں کیوں جے ایہدے اثرات مستقبل وچ بہت سنگین ثابت ہو سکدے نیں ایس لئی ممکنہ حد تک ایہناں دوائیاں دے استعمال توں پرہیز کرنا چاہیدا اے۔ 
بروکلی سرطان توں بچاندی اے پھل گوبھی تے بند گوبھی دی اک قسم بروکلی دے طور تے وی مشہور اے سائنسی تحقیق نے ایہ گل واضح کر دتی اے کہ ہر قسم دی گوبھی کینسر دے اثرات نوں روکن وچ معاون ثابت ہوندی اے۔ 
جان ہاپکنز یونیورسٹی وچ جاری اک تحقیق وچ ایہہ گل ساہمنے آئی اے کہ گوبھی دے اوہ بیج جہناں وچ اجے کلے پھٹے ہون، وڈی گوبھی دے مقابلے وچ زیادا موثر ہوندے نیں جد کہ دو توں تن دن پرانے کلا پھٹن ہوئے بیج کینسر دیاں رسولیاں نوں ختم کرن وچ مددگار ثابت ہوندے نیں۔ 
ایہناں کونپلاں وچ وڈی گوبھی دے مقابلے مضر اجزاء وی گھٹ ہوندے نیں۔ 
اک ماہر دے مطابق بروکلی دے علاوہ ہور سبزیاں، اناج، پھلیاں، تے مغزیات وی کینسر دا مقابلہ کر سکدے نیں جد کہ پھلاں دا استعمال وی مفید رہندا اے۔ 
ایہناں غذاواں وچ وٹامنز، ریشے تے معدنی نمکیات دا تناسب زیادا ہوندا اے جو کہ کینسر دے جرثومیاں نوں ختم کرن دی صلاحیت رکھدے نیں۔ 
بروکلی مغربی سبزی دے طور تے جانی جاندی اے۔ 
ایہدا ذائقہ ساڈے ایتھے دستیاب گوبھی توں مختلف ہوندا اے۔ 
ایہ سبزی غذائی اعتبار نال نہایت مفید تصور کیتی جاندی اے۔ 
ٹینشن دا علاج مچھی نال ذہنی دباء دور حاضر دا اک اہم مسئلہ اے جیہدے توں چھٹکارے لئے ہر دن نویں تحقیق ساہمنے آندی رہندی اے۔ 
پر نویں تحقیق دے مطابق ذہنی دباء دی حالت وچ مچھی کھا کے کمی کیتی جا سکدی اے۔ 
سائنسداناں دے مطابق سامن، میکریل تے ہیرنگ ورگیاں روغنی مچھیاں وچ موجود اومیگا تھری سٹریس کیول وچ نمایاں طور تے کمی کر سکدا اے۔ 
ایسے افراد جو انتہائی درجے دے سٹریس وچ مبتلا ہون اوہناں وچ جارحانہ پن تے جھگڑالو طبیعت وی واضح ہووے، مچھی دے تیل وچ تیار شدہ سپلیمنٹ استعمال کرکے صرف چھے ہفتے وچ بہتری ولے قدم ودھا سکدے نیں۔ 
آسٹریلین محققین دے مطابق روزانہ چھے گرام مچھی دا استعمال ذہنی دباء وچ کمی کر سکدا اے ایس لئی اوہ لوک جو روزانہ مچھی کھاندے نیںاوہناں وچ سٹریس لیول کافی گھٹ ہو سکدا اے جو لوک بالکل وی مچھی دا استعمال نہیں کردے ایہناں وچ جارحانہ پن، تے سٹریس لیول نمایاں طور تے ویکھیا جا سکدا اے۔ 
ایس تحقیق دے مطابق روغنی مچھی انسانی صحت لئی فائدہ مند ہوندی اے ایس لئی روزانہ دی بنیاد اتے ایہنوں خوراک وچ شامل کرنا چاہیدا اے۔ 
زیادہ بہنا چنگا نہیں پچھلے کئی سالاں توں کیتے جان والے مشاہدات نے ایہہ ثابت کر دتا اے کہ جو افراد دن دا زیادہ تر حصہ دفتری امور نمٹان وچ گزاردے نیں اوہناں دے لک وچ درد رہن لگدا اے تے صرف درد ای نہیں سگوں ایہناں دے لک دے سائز وچ وادھا ہون لگدا اے۔ 
ایہہ افراد بہن دے اینے عادی ہو جاندے نیں کہ گھراں اتے وی بہ کے کم نمٹانا ایہناں دا مشغلہ بن جاندا اے۔ 
ایس تحقیق دے نتیجے اخذ کرن لئی برطانیہ وچ محققین دی اک ٹیم نے اک ہزار توں زیادہ افراد توں انٹرویو لتے، جو دفتری ٹائمبیٹھ کے مکمل کیتے جاندے نیں ایہناں وچ تھوڑی جیہی رد و بدل صحت مند زندگی ول گامزن کر سکدی اے۔ 
مثال دے طور تے ہور ساتھی ورکرز نال گل بات لئی فون استعمال کرن توں گریز کیتا جاوے۔ 
جس قدر ممکن ہووے ٹرن پھرن دی کوشش کیتی جاوے، لفٹ دے بجائے پوڑھیاں چڑھ کے دفتر پہنچیا جاوے۔ 
کھان دے وقفے وچ کھان دے بعد پنج، دس منٹ ٹہل لینا چاہیدا اے ایس طرحاں نیندر دا غلبہ وی نہیں ہوندا تے کھان نال طاری ہون والی سستی ختم ہو جاندی اے۔ 
نیندر کیوں نہیں آندی وڈے تے وڈے ہن بچے دی نیندر دی کمی دا شکار ہو رہے نیں اک تازہ کھوج مطابق ہندوستان وچ بچے دوجے ملکاں دی نسبت رات دیر تک جاگدے نیں، جیہدی وجہ توں اوہ نامکمل تے غیر آسودہ نیندر دا شکار بندے نیں۔ 
امریکا دی سینیٹ جوزف یونیورسٹی دی ڈاکٹر جوڈی منڈل نے اپنی ٹیم دے نال ایہہ نویں تحقیق کیتی اے کہ جیہدے لئی اوہناں امریکا، یورپ تے ایشیا دے مختلف ملکاں دے کئی ہزار بچیاں دے سون دے طریقہ کار تے ایہناں دی نیندر دا جائزا لتا۔ 
ایہ مشاہدہ ثابت کردا اے کہ ایشیائی ممالک دی صورتحال بچیاں دے ذہناں اُتے اثر انداز ہو رہی اے جیہدی وجہ توں اوہ گھٹ نیندر لیندے نیں۔ 
رات دیر تک فلماں ویکھنا، چیٹنگ کرنا تے موبائل فونز اتے کرنا۔ 
بچیاں دی چنگی نشوونما لئی چنگی نیندر بہت ضروری اے۔ 
ایہہ بچے چڑ چڑے تے جارحیت پسند ہو جاندے نیں ایس سلسلے وچ والدین نوں چاہیدہ اے کہ بچیاں دے سوون تے جاگن دے ٹائم ٹیبل اتے نظر رکھن۔ 
کم زندگی اے اک تحقیق دے مطابق لمی عمر تک کم کرن والے افراد رعشا ورگیاں بیماریاں توں محفوظ رہندے نیں یعنی ضعیف المری کسے بیماری نوں دعوت نہیں دیندی سگوں جو لوک زندگی دا زیادہ دورانیا ذہنی کم سرانجام دین وچ گزاردے نیں ایہناں دے دماغی خلیات فعال رہندے نیں۔ 
لندن کنگز کالج دی ایس رپورٹ نے اک ہزار توں زیادہ افراد دے آنکڑیاں دا جائزہ لتا۔ 
ایس ویلے برطانیہ وچ تقریباً ست لکھ افراد حافظے دی کمزوری دا شکار نیں تے ماہرین دے مطابق ء تک ایہ گنتی لکھ تک پہنچ سکدی اے۔ 
رعشا توں بچن دا آسان طریقہ ایہو اے کہ ذہنی خلیاں نوں لمے عرصے تک متحرک رکھیا جاوے ایس لئی اہم اے کہ انسان ذہنی طور تے مصروف رہوے۔ 
ایس ضمن وچ اجے ہور کھوج دی لوڑ اے پر یاد رکھو خالی ذہن شیطان دا گھر ہوندا اے تے اپنے ذہن نوں مثبت کماں وچ صرف رکھو۔ 
جے تسیں کجھ لوکاں دے ساہمنے نفسیات دی حقیقت، لوڑ تے اہمیت بیان کرو تے ایہناں وچوں بعض لوک کہن گے کہ نفسیات دی لوڑ تے ایہدے فوائد تسلیم، پر نفسیات دا سکسکھنا، سمجھنا تے جاننا وی اک لما عمل اے تے ایہدے علم نوں سکھن لئی وقت وی چاہیدا اے۔ 
دنیا دے کول نہ اینا وقت اے تے نہ اینی ہمت۔ 
اج تک دنیا دے کم انج ای چلدے رہے نیں۔ 
دنیا کامیابی حاصل کردی آئی اے۔ 
نفسیات دا ناں تے نفسیات دی پکار تے اج لائی جا رہی اے ورنا ایس توں پہلاں نہ ایہدا ناں سی تے نہ ایہدی لوڑ۔ 
جے نفسیات دے بغیر کم نہ چل سکدا تے دنیا اج اینی ترقی نہ کر سکدی۔ 
گل بالکل درست تے بہت پتے دی اے۔ 
واقعی جے اج تک دنیا نے بغیر نفسیات دے کم چلایا اے، نہ صرف چلایا سگوں خوب چلایا اے تے فیر آخر ایس نویں چیز دے جھنجھٹ دی کیہ لوڑ؟ پر ذرا دماغ نوں ہور وسعت دیو۔ 
واقعا ایہ نہیں کہ اج توں پہلاں نفسیات دا وجود نہ سی۔ 
نفسیات دا وجود ابتدائے آفرینش نال اے تے دنیا نے ایس توں استفادا وی اج شروع نہیں کیتا، سگوں شروع توں کردی آئی اے، پر دنیا ایہنوں اک علم دی حیثیت نال نہیں جان دی سی۔ 
ایہدے ناں توں واقف نہیں سی۔ 
ایہدی اصطلاح وضع نہیں کیتی گئی سی۔ 
ایہدے اتے کتاباں نہیں لکھیاں گئیاں سن۔ 
پر علم دی حیثیت نال وجود وچ آن تے ایہدے ناں نال کتاباں چھاپن دا ایہ مطلب نہیں کہ نفسیات دا ایس توں پہلاں وجود نہیں سی۔ 
علم الحساب دی مثال لوو۔ 
ایہدی لوڑ، افادیت تے اہمیت توں کوئی شخص انکار نہیں کر سکدا۔ 
روز مرا زندگی وچ صبح شام سینکڑاں کماں وچ حساب دانی دی لوڑ پیندی اے۔ 
بغیر حساب جانے گزارا نہیں۔ 
پر بہت سارے لوک ایسے نیں جو علم الحساب توں واقف نہیں۔ 
اوہناں نے کدی کتاب وچ حساب نہیں سکھیا۔ 
حساب دی کتاب توں سوالات کدی حل نہیں کیتے۔ 
استاد دا بارِ احسان کدی نہیں اٹھایا، پر اوہ بڑی آسانی نال اپنے کاروبار، اپنے معاملات تے اپنی تجارت وچ حساب دے چنگے خاصے سوالات حل کر لیندے نیں۔ 
جے اوہ ایہ کم نہ کر سکے تے ایہناں دی تجارت نہیں چل سکدی۔ 
جد کہ اوہ حساب دی ابجد توں واقف نہیں۔ 
ہین جے کوئی شخص ایہدے توں ایہ نتیجہ کڈھے کہ حساب بے کار، غیر مفید تے لاحاصل اے یاں ایہدا سکھنا بالکل غیر ضروری اے تے کیہ تسیں ایس توں متفق ہووو گے؟ ایس طرحاں نفسیات دے لفظ توں ایس توں پہلاں لوک ناواقف سن تے اج وی بہت سارے لوک ناواقف نیں، پر دنیا ہمیشا توں نفسیات نوں سمجھدی، سکھدی تے ایہدے اصولاں اتے عمل کردی آئی اے۔ 
اک کامیاب حیاتی لنگھاون لئی نفسیات توں واقفیت ہمیشہ ضروری رہی اے تے ہر کامیاب انسان کسے نہ کسے حد تک نفسیات دان ہوندا اے۔ 
بھاویں اوہنوں وی ایہدا احساس نہ ہووے تے اوہ اپنے آپ نوں نفسیات دان نہ سمجھدا ہووے۔ 
اک تاجر نوں ویکھو، جے اوہ اپنے شہر دے ماحول نوں، بازرا دے اتار چڑھاؤ نوں موسم دے اثرات نوں، عوام دے مذاق تے طبیعت نوں، مختلف طبقیاں دی پسند تے معیار نوں، گاہک دے موڈ تے ترغیب تے تشویق دے طریقیاں نوں، عام رواج تے فیشن نوں نہیں سمجھدا تے اوہ اک کامیاب تاجر نہیں بن سکدا اے۔ 
ضروری نہیں ایہنے ایہ ساریاں چیزاں نفسیات دیاں کتاباں وچ پڑھیاں ہون۔ 
اپنے تجربے تے مشاہدے یاں بزرگاں دے تجربات نال اوہ ایہناں ساریاں گلاں نوں سمجھ سکدا اے تے سمجھدا اے۔ 
تسیں کسے وی تاجر دے کول چلے جاؤ، اوہ تہانوں گاہکاں دی نفسیات توں متعلق اوہ گلاں دسے گا جیہڑیاں تسیں نہیں جان دے۔ 
اک ملازم دا اپنے افسر دے مزاج، عادت، رجحان، پسند تے نا پسند تے کیفیات نفسی توں واقف ہونا ضروری ای نہیں، لازمی اے۔ 
ایہدے بغیر اوہ انتہائی سخت کوشش تے خدمت دے باوجود اپنے حاکم نوں خش نہیں رکھ سکدا تے کامیاب ملازم نہیں کہوا سکدا۔ 
فرض کرو، ملازم انتہائی محنت نال اپنیاں خدمات سر انجام دے رہیا اے۔ 
افسر کسے سوچ وچ پیا ہویا اےتے نہیں چاہندا کہ ایس ویلے کوئی ایہدے نال کسے قسم دی گل یاں سوال کرے۔ 
ہن محنتی ملازم ایہدے دم اتے مسلط ہو جاندا اے تے کم توں متعلق ہدایات حاصل کرن لئی بار بار ایہدی مصروفیت وچ دخل اندازی کردا اے تے ظاہر اے کہ ایس فرض شناسی دا نتیجہ خراب ہووے گا۔ 
نفسی کیفیات تے احساسات توں ناواقفیت اک لمحے وچ ساری محنت تے سارے کیتے دھرے اتے پانی پھیر دیندی اے۔ 
ملازمت تے تجارت دی طرحاں دنیا دے ہر پیشے تے کم وچ نفسیات توں واقفیت دی لوڑ اے، بھاویں اوہ نفسیات نظری ہووے یاں عملی۔ 
ہن ایہ سوال کیتا جا سکدا اے کہ جدوں نفسیات توں انسان عملاً تجربے تے مشاہدے راہیں واقف ہو سکدا اے تے فیر نظری نفسیات دی کیہ لوڑ تے فائدہ؟ نفسیاتی کتاباں دی ورق گردانی توں کیہ حاصل؟ ایہ تے ایس قسم دے سوالات اصل وچ سہل پسندی دی وجہ توں پیدا ہوندے نیں۔ 
کتاباں دے مطالعے دی تکلیف کون گوارا کرے، کون دماغ نوں تکلیف دیوے، پر غور کیتا جاوے تے نظری نفسیات جو تسیں کتاباں دے مطالعے نال سکھدے او، عملی نفسیات دے مقابلے بہت زیادہ آسان تے گھٹ توں گھٹ وقت دی طالب اے۔ 
عملی نفسیات بغیر ایہدے ممکن نہیں کہ تسیں گہری توجا تے ارتکازِدماغی دے نال انساناں دے ذہنی اعمال تے جسمانی حرکات دا مطالعا کرو۔ 
ایہناں دے برتائ، جذبات، کیفیات، تاثرات تے احساسات نوں پڑھو، جانچو تے پرکھو، موازنا کرو تے ایہناں توں عام اصول اخذ کرو۔ 
ظاہر اے کہ ایہناں گلاں لئی اک مدت درکار اے۔ 
ایہدے برخلاف نظری نفسیات جیہنوں تسیں کتاباں دے مطالعے توں حاصل کر سکدے او، تہانوں بہت ساریاں دقتاں توں بچاندی اے۔ 
انسانیت نے جو تجربات کیتے نیں، اوہ تہاڈے ساہمنے نفسیات دیاں کتاباں نتھار کے رکھ دیندیاں نیں۔ 
مشاہدات دا اک ذخیرہ محفوظ کر دیندیاں نیں۔ 
تہانوں ایسے اصول دیندیاں نیں جیہناںدی روشنی وچ تسیں اپنے تجربات نوں مضبوط کر سکدے او تے اپنے معاملات نوں جانچ کر سکدے او۔ 
ایہو نفسیات دے مطالعے دی افادیت اے۔ 
چناں دی ملکیت دی کھیڈ؟ چھوٹا قد ، لمی حیاتی کجھ دوائیاں نقصان دہ ہو سکدیاں نیں گوگل نے اینڈ روائنڈ گوگل نے اینڈ روائنڈ سسٹم والی عینک دی ویڈیو ریلیز کر دتی وچار ڈیسک کیلی فورنیا گوگل ولوں اینڈ روائنڈ سسٹم والی سمارٹ عینک دی ویڈیو ریلیز کیتی اے۔ 
گوگل موجب ایس عینک دی مدد نال تسیں تصویراں کھچ سکدے او۔ 
ویڈیو وی بنا سکدے او، عینک انٹرنیٹ نال جُڑی ہوئے گی جیہدی مدد نال تسیں ایس ایم ایس تے سکائپ دی سہولت توں وی فائدہ چُک سکدے او۔ 
ایہدے وچ کمانڈ تہاڈی آواز دی پچھان کرکے عمل کردی اے ایہدے وچ لگی ہوئی سکرین ملٹی ٹاسکنگ نیں جیہڑی اک عام عینک دے شیشے توں لے کے کمپیوٹر سکرین تک دا کم کردی اے۔ 
ایہہ عینک ساہمنے بولن والے بندے دی زبان دا ترجمہ وی کرن دی صلاحیت رکھدی اے، گوگل موجب ایہہ عینک دے نال نال سمارٹ فون دا کم وی چنگے طریقے نال نبھاندی اے، فرق صرف اینا اے کہ ایہنوں کوئی وی کمانڈ دیون لئی تہانوں صرف وائس کمانڈ دینی پیندی اے، ایہدی قیمت ڈالر اے تے ایہنوں اگلے سال مارکیٹ وچ متعارف کروایا جاوے گا۔ 
وچار ڈیسک ایشیا دے مختلف علاقیاں وچ روگ کھلارن والے پنچھیاں دے انفلوائنز دی پھُٹن والی وباء انسانی صحت لئی اِک خطرہ تے زرعی پیداوار لئی تباہ کن ثابت ہو سکدی اے ایس خطرے دا اظہار اقوام متحدہ دے خوراک دے ادارے جنوراں دی صحت دی عالمی تنظیم تے عالمی ادارا صحت نے اپنے اِک سانجھے بیان وچ کیتا اے۔ 
ایہناں تنظیماں دے مطابق ایہہ روگ کھلارن والی اِک نہایت شدید قسم دی وباء اے جیہنے حالے شدت اختیار نہیں کیتی اے پر ایہدے خطرے ضرور ہین۔ 
ایہہ روگ انسانی صحت اِک وڈا چیلنج ثابت ہو سکدا اے۔ 
عالمی ادارا صحت دے ڈائریکٹر جنرل نے ایس سلسلے وچ کہیا اے کہ چین توں شروع ہون والا روگ سارس وانگوں ایس روگ نال نبڑن لئی وی متاثرہ مُلکاں دے نال سارے بین الاقوامی اداریاں دا ویلے سِر تعاون تے ملن ورتن بڑا ضروری ہو گیا اے۔ 
سارس اُتے قابو پان وچ جیس توجہ تے تعاون دا مظاہرہ کیتا گیا ایس وباء نال نبڑن لئی وی ایس اندازے دا اختیار کرنا ضروری اے۔ 
ماہرین دے مطابق انساناں تے زرعی جنوراں وچ ایس روگ دی بہت زیادہ عرصے تک موجودگی نال ایس گل دا اندیشہ اے کہ انفلوئنزا دی اِک ایہو جیہی قسم جنم لوے گی جیہڑی ساری دنیا وچ کھلر جاوے گی۔ 
ایس توں اڈ ایہہ مرغ بانی دی صنعت تے چھوٹے پولٹری فارماں لئی معاشی تباہی وی بن سکدی اے۔ 
ایہنوں کھلرن توں روکن لئی مرغیاں وڈے پیمانے اُتے ہلاکت نال ہون والے نقصانات دا پورا کرنا وی ضروری ہو جاوے گا۔ 
ایوین انفلوئنزہ کیہ اے؟ ایس انفوائنزہ دے وایرس دی شناخت پہلی واری اِک سو ورھے پہلاں اٹلی وچ ہوئی سی۔ 
عالمی ادارا صحت نے ایس گل دی تصدیق کر دِتی اے کہ انفلوئنزہ دے وائرس ایچ این دے نال ویت نام وچ پنج موتاں ہو چکیاں نیں۔ 
ایس قسم دا تعلق اُنج تے پنچھیاں دے انفوائنزہ دیاں قسماں نال ای اے پر خطرہ اے کہ ویلا لنگھن دے نال ایہہ انساناں وچ سرایت کر کے بڑی تیزی دے نال اِک توں دوجے انسان وچ کھلر کے وبائی شکل اختیار کر سکدا اے۔ 
پنچھیاں دے وائرس دی ایس قسم دی ترتیب تے تسلسل دی نشاندہی ہو چکی اے۔ 
ایہناں وِچوں کم دے مورثے ایوین قسم دے نیں پر ویلا لنگھن دے نال ایہہ انسانی موروثاں وچ داخل ہو سکدے نیں۔ 
ہُن تک انفلوائنزہ دیاں پندرھاں ذیلی قسماں دی کھوج لائی جا چکی اے۔ 
ذیلی قسم ایچ تے ایچ وی ایہناں وچ شامل اے۔ 
انفلوئنزہ دے مختلف وائرس دے جینیاتی جز موروثاں دی ضد دے نال ادل بدل کر کے اپنے آپ نُوں بدل لیندے نیں جیہدی وجہ توں پہلے موثر ثابت ہون والے ٹیکے ویکسین بے اثر ہو جاندے نیں۔ 
ایوین فلو دی پچھلی وبا وچ ہانگ کانگ وچ پھُٹ پئی سی پر ساڈے لکھ مرغیاں نوں فوری ہلاک کر دین دی وجہ توں ایہہ اوتھے ای ختم کر دِتی گئی۔ 
ایہہ ریکارڈ کم دِناں وچ مکمل کر دِتا گیا سی۔ 
ایوین فلو دیاں ساریاں قسماں وچ این این بڑی تیزی نال تبدیل ہوندی اے۔ 
دسمبر وچ جمہوریا کوریا وچ ایہنے انساناں نُوں اپی لپیٹ وچ لِتا فیر جنوری وچ ویت نام ایہدی لپیٹ وچ آیا۔ 
ایہدا مقابلہ کرن لئی نویں ٹیکے دی تیاری وچ گھٹو گھٹ چار مہینے لگ جان گے۔ 
افلوئنزہ یاں فلو نزلا وبائی اے جیہڑا اصل وچ پھیپھڑیاں تے ساہ دیاں نالیاں وچ انفیکشن دا کارن بن جاندا اے جہدے نال بخار ہون دے علاوہ نک وگدا اے گلے وچ خارش کھنگ سِر تے پٹھیاں وچ پِیر ہوندی اے۔ 
روگی اپنے آپ نُوں بڑا بیمار محسوس کردا اے۔ 
انسانی فلو دے وائرس دور ہوندے نیں۔ 
یعنی الف تے ب ایہناں وچوں ہر اِک دیاں اپنیاں مختلف قسماں ہوندیاں نیں پر ایہناں ساریاں دی وجہ توں لاحق ہون والیاں علامتاں اِک ورگیاں ہوندیاں نیں۔ 
انفلوئنزہ عام نزلے توں بالکل مختلف ہوندا اے کیوں جے عام نزلے دے بر خلاف ایہدا وائرس خلیات وچ بہتی سرایت کر کے ساہ دیاں نالیاں نُوں متاثر کر کے نمونیے دا کارن بن کے روگ نُوں پچیدہ کر دیندا اے۔ 
ایہہ ایس روگ دی اِک بڑی عام پچیدگی تے تکلیف اے۔ 
ایہدے توں بچن لئی حفاظتی ٹیکے دا استعمال مناسب ہوندا اے۔ 
وبائی صورت وچ خاص طور اُتے ٹیکا لوا لینا چاہیدا اے۔ 
ٹیکے دے علاوہ دو نویاں دواواں اوسلٹا میویر تے زنا میویر وی الف تے ب قسم دے فلو لئی مؤثر ثابت ہوندیاں نیں۔ 
ایہناں دے پہلوئی اثرات وی بڑے گھٹ ہوندے نیں۔ 
روگ دے دوران بیکٹیرہ وی حملہ آور ہون تے ایہو جیہی صورتحال وچ اینٹی بایوٹکس دواواں وی دتیاںجاندیاں نیں۔ 
ر سائنسی دُنیا سائبر چور ریڈ اکتوبر داپتا چل گیا سائبر چور ریڈ اکتوبر داپتا چل گیا وچار ڈیسک روسی کھوج کاراں نے سائبر تے حملے دے ایک ایسے وڈے پروگرام دا پتا لایا اے جہدے بارے سوچیا جا رہیا سی کہ اوہ ء توں خفیہ فائلاں چُرا رہیا سی۔ 
کیسنپرسکی ریسرچ لیبارٹی نے دسیا کہ سائبر حملے دا ایہہ پروگرام خصوصی طور تے سفارت خانیاں، جوہری کھوج دے اداریاں، گیس تے تیل دے اداریاں دی خفیہ جانکاری حاصل کرن لئی ڈیزائن کیتا گیا سی۔ 
ماہرین موجب ایہہ بہت ہی حساس قسم داسائبر حملہ سی جیہدا مقصد گُپت جانکاری دیاں فائلیاں چرانا سی، ایتھوں تک کہ اوہ ایہو جیہیاں فائلاں وی کڈھ لیندا سی جہنوں ڈیلیٹ کیتا جا چکیا ہووے۔ 
ایس بارے وچ سرے یونیورسٹی دے اک پروفیسر ایلن ووڈ دا کہنا اے کہ حملہ آور پروگرام دی ڈیزائننگ ایس طرح کیتی سی کہ ایہہ کمپیوٹر وچ موجود سارے پروگراماں دی فائلاں وچ وڑ سکدا سی۔ 
بھاویں اوہ فائل ورڈ پروگرام وچ ہوئے، پی ڈی ایف فائل ہویا یا کمپیوٹر دے کسے ہور خانے وچ رکھی گئی ہووے۔ 
کیسپرسکی ریسرچ لیبارٹی دے اک بیان وچ کہیا گیا اے کہ سائبر حملے دا اصل ہدف مشرقی یورپ دے ملک تے روس دی وسطی ایشیا دیاں ریاستاں سن۔ 
کسے ہور ملک دی خفیاں فائلاں بارے کجھ نہیں کہیا جا سکتا۔ 
کمپنی دے چیف کالوک نے دسیا کہ سائبر پروگرام نوں ریڈ اکتوبر دا ناں دتا گیا کیوں جے ایہدا پتا پچھلے سال اکتوبر وچ لگا سی۔ 
اوہناں دا کہنا اے کہ جسراں ای سانوں پتا چلیا سانوں فوراً ہی اندازہ ہو گیا کہ ایہہ حملہ بہت وڈے پیمانے تے کیتا جا رہیا اے۔ 
جیہدے وچ کجھ وڈیاں تنظیماں دی اہم گُپت جانکاری لتی جا رہی اے۔ 
جاسوس سائبر پروگرام بارے کالوک دا کہنا سی کہ ایس قدر حساس نوعیت دا پروگرام اے کہ ایہ یو ایس بی وچ وی اوہ فائلاں پڑھ لیندا اے جو ڈیلیٹ ہو چکیاں ہوندیاں نیں۔ 
پر جسراں ای کمپیوٹر نوں یو ایس بی لائی جاندی اے ایہہ پروگرام ایہناں فائلاں نوں واپس لیاؤن دی کوشش کردا اے۔ 
ایس پروگرام دی سب توں وڈ خصوصیت ایہہ ہے کہ ایہہ خود نوں لُکا لین دی صلاحیت وی رکھدا اے۔ 
پروفیسر ایلن ووڈ ورڈ کہندے نیں کمپیوٹر نوں جے ایس پروگرام بارے پتا چل جائے تے ایہہ فوراً ای لُک جاندا اے تاں جے کمپیوٹر ایہہ سمجھے کہ ہُن خطرہ ٹل گیا اے تے ای میل واپس بلا لین تے کم فیر توں شروع کر لین۔ 
چناں دی ملکیت دی کھیڈ؟ وچار ڈیسک دنیا دی کوئی اجیہی گٹھ نہیں جیس وچ ٹھگی نہ ہوندی ہووے۔ 
ایہہ ٹھگیاں پیسہ ودھاون دیاں سکیماں توں لے کے جعلی سائنسی ٹوٹکیاں تیکر عام سدھارن لوکاں نوں لٹن لئی بنایاں جاندیاں ہین۔ 
ایہہ ٹھگی چتر چالاک بندے لکا چھپا کے کردے ہین پر پاکستان دنیا نالوں وکھیرا ہے کیوں جو ایتھے ٹھگی دا قومی پدھر تے ہوندی ہے تے حکومت اوسدا مکو ٹھپن دی تھاں اوس وچ رلتی ہوون تے مجبور ہو جاندی ہے۔ 
جیویں واٹر کٹ وچ ہویا یا جیویں میزائلی ڈاکٹر ثمر مبارک تھر وچوں کولہ کڈھن تے دس پندرہ ملین گوا چکے ہین تے قومی پدھر تے کوئی اوہناں نوں جھوٹھا نہیں کردا۔ 
چلو ایس بہانے اسیں تھر وچ کوئلے دے مسئلے نوں کھولدے ہاں تے ویکھنے ہاں جو ٹھگی کیہہ ہو رہی ہے۔ 
تھر وچ ان مونہے کوئلے دی دھم تے بڑے چِر توں ہے پر اوتھے کجھ ہویا نہیں۔ 
ورلڈ بینک نے ایس منصوبے دی کاہڈ دس ملین ڈالر لا کے کروائی سی۔ 
اوس دے مطابق ایس کوئلے نوں کڈھ کے تے ورت کے بجلی بناون دے منصوبے تے دس سال تے کوئی دس باراں بلین ڈلر لگن گے۔اوس 
دی وجہ ایہہ ہے جو کوئلہ زمین یا ریت توں دو سو گز ہیٹھ ہے۔ 
کوئلہ کڈھن لئی سرنگاں بنایا جاندیاں ہین پر تھر وچ انج ہو نہیں سکدا کیوں ریت وچ سرنگ بن نہیں سکدی۔ 
ایس لئی کوئلہ کڈھن لئی پہلاں اتوں دو سو گز ریت ہٹاونی پوے گی تے ایس تے دو تن سال تے کئی بلین ڈالر لگن گے۔ 
دوجا کوئلہ کڈھن لئی بہت سارے پانی دی لوڑ ہوندی ہے جیہڑا کہ کسے نہر نال ہی ایتھے آسکدا ہے۔ 
ایہہ نہر زمین توں اتے اچی اسارنی پوے گی زمین وچ کڈھ کے نہیں کیوں جو تھر سندھ دریا دے پانی توں اچی تھاں تے ہے۔ 
ایس نہر نوں وی بناون لئی کجھ سال تے کئی بلین ڈالر چاہیدے ہین۔ 
پھیر جد کوئلہ نکل آیا تے بجلی بناون لئی وڈھی مشینری دی لوڑ ہے۔ 
ایہہ سارا کم ہو تے سکدا پر ایس تے ویلا لگے گا ۔ 
۱۹۹۷ وچ اک چینی کمپنی نے تھر دے اک حصے توں کوئلہ کڈھ کے بجلی بناون لئی گیاراں سینٹ دی بولی لائی سی۔ 
مطلب اوہ گیاراں سنٹاں وچ ریت وی ہٹاون گے ، پانی وی لیاون گے تے پھیر کوئلے توں بجلی بنا کے پاکستان نوں گیاراں سنٹاں دی ویچن گے۔ 
پاکستان نے ایس نوں مہنگا سودا سمجھ کے نہیں سی منیا۔ہُن 
چودہ سالاں دی مہنگائی توں مگروں اوہو چینی کمپنی پندراں سولاں سینٹ منگے گی۔ 
پاکستان دا تے مسئلہ ہی ایہہ ہے جو اینی مہنگی بجلی وارا نہیں کھاندی۔جے 
ایہو کرنا ہووے تے پھیر مسئلہ ہی کوئی نہیں کیوں جے پاکستان وچ لوڑوں ودھ بجلی پیدا کرن دے سادھن ڈیزل پلانٹ ہین پر اوہناں دی بجلی بہت مہنگی ہو جاندی ہے۔ 
ڈاکٹر ثمر مبارک دا دعوی ہے جو اوہ کوئلہ باہر کڈھن دی تھاںاوس نوں نوں زمین دے اندر ہی گیس بنا دین گے تے ایس گیس نال بجلی پیدا ہووے گی۔ 
انج ہوندا تے ہے تے ہو وی سکدا پر ایس تے خرچا کئی سو گنا ودھ آوے گا تے جو بجلی بنے گی اوس دا مُل بہت ہی اتے ہووے گا۔ایہہ 
منیا جاندا ہے جو پاکستان وچ بجلی ست سینٹ فی یونٹ تیکر وارا کھا سکدی ہے ۔ 
ایہہ ست سینٹ تے بجلی وی ایس طرحاں رکھی جا سکدی ہے جو اوس وچ پانی توں بنی بجلی رلتی ہوندی ہے جیہڑی اک توں ڈیڑھ سینٹ فی یونٹ نال پیدا ہوندی ہے۔ 
ڈیزل نال بنائی جان والی بجلی گیاراں باراں سینٹاں نال پیدا ہوندی ہے۔ 
جے پاکستان ایس بھاہ تے بجلی ورت سکے تے پاکستان وچ بجلی دی کوئی گھاٹ نہیں ۔ 
مسئلہ تے ایہہ ہے ایس مل تے بجلی وارا ہی نہیں کھاندی تے ڈاکٹر ثمر مبارک سستی بجلی بناون دی ٹھگی لا رہے جیہڑی سائنس دے پکھ نال ناممکن ہے۔ 
اوہناں دے طریقے نال بنن والی بجلی ہو سکدا ہے سولاں توں ودھ سنٹاں وچ بنے۔ 
چناں دی ملکیت دی کھیڈ؟ چاء پین والیاں نوں بھیڑے سفنے نہیں آؤندے چاء پین والیاں نوں بھیڑے سفنے نہیں آؤندے وچار ڈیسک جاپانی سیانیاں نے دسیا ہے پئی چاء پین والیاں نوں سوندیاں ہوئیاں بھیڑے سفنے نہیں آؤندے۔ 
نی ہون یونیورسٹی سکول آف میڈیسن دے جاپانی سیانیاں دا آکھنا ہے پئی جیہڑے جی دن وچ اک یاں دو واری چاء پیندے نیں اوہناں دے ستیاں پیاں بھیڑے سفنے ویکھن دا ڈر فیصد گھٹ جاندا اے۔ 
کھوج موجب چاء وچ پائے جان والے کیمیکل دماغ نوں سکون وچ رکھدے نیں تے ذہنی تناء نوں گھٹاؤندے نیں جیہدے پاروں نیندر چنگی آؤندی اے۔ 
اک ہور کھوج وچ اک ڈچ کھوجی نے دسیا ہے پئی فیصدی زنانیاں نوں بھیڑے سفنے آؤندے نیں۔ 
ایس کھوج لئی اوہنے اک ہزار جیاں تے کاہڈ کڈھی ہے۔ 
کاں، نمبر تے نشانیاں کاں، نمبر تے نشانیاں وچار ڈیسک کاواں دی چالاکی تے ہشیاری دے قصے تے عام نیں پر ہڻ سائنسداناں دا خیال ہے جو تِکھی آواز والا ایہہ کاں پکھو صرف چالاک ہی نہیں سگوں بہت ذہین تے سیاڻا وی ہے۔ 
اوہدی یاداشت بہت تیز ہے تے اوہ سوچ وچار کے کم کردا ہے۔ 
ایس لئی اوہنوں پھڑنا تے نشانہ بڻاؤڻا بہت اوکھا ہے۔ 
حالیں جاپان دی اک یونیورسٹی وچ کاواں تے جاری کھوج نال ایہدی یاداشت تے پچھاڻ دی خوبی دے نویں پہلو ساہمڻے آئے نیں۔ 
جاپان دے سائنسداناں دی اک ٹیم پروفیسر شوئی سوگیتا دی اگوائی وچ کجھ سالاں توں جنگلی کاواں تے کھوج لا رہی ہے اوہناں دےا جوکے تجربیاں نال پتہ لگیا ہے جو کاں ہندسیاں تے نمبراں نوں پچھاڻ سکدا ہے تے درجناں نمبراں وچوں اوہ نمبر چڻ سکدا ہے جیہدے لئی اوہنوں کہیا جاوے۔ 
تے یونیورسٹی دے پروفسیر شوئی سوگیتا دا کہڻا ہے جو اوہناں دے تجربیاں توں ایہہ ثابت ہویا ہے پئی نمبراں تے ہندسیاں دی پچھاڻ دے معاملے وچ کاں دی ذہانت بالکل بندے ورگی ہے۔ 
اوہناں نے اپڻے ایس تجربے لئی دو ڈبے ورتے۔ 
جیہدے وچ اک ڈبے دے ڈھکڻ تے دو دا ہندسہ تے دوجے تے پنج لکھیا۔ 
دو نمبر دا ڈبہ خالی سی جدوں کہ پنج نمبر دے ڈبے وچ کاواں دی من پسند خوراک رکھی گئی سی۔ 
ایہناں ڈبیاں نوں کاں دے پنجرے وچ رکھ دتا گیا۔ 
کاں نے تھوڑے ہی چر وچ یاد کر لیا جو خوراک دے ڈبے دا نمبر پنج ہے۔ 
جانوراں دیاں عادتاں بارے رسالے وچ چھپڻ والی رپورٹ وچ دسیا گیا ہے جو ایہدے مگروں دوہواں ڈبیاں نوں واری واری پنجرے وچ کئی تھاواں تے وکھری ترتیب نال رکھیا گیا۔ 
ایہناں تجربیاں وچ کاں دی کامیابی دی دُر ستر فیصد رہی۔ 
ایہہ تجربہ واری واری اٹھ جنگلی کاواں تے کیتا گیا تے ہر واری کامیابی دا تناسب تقریبا اونا ہی رہیا۔ 
ایس توں مگروں کیتے جاڻ والے تجربیاں وچ اک ڈبے دے ڈھکڻ تے پنج تے دوجے تے ہور ہندسے تے شکلاں بڻائیاں گئیاں تے اوہناں نوں ہور تھاواں تے رکھیا گیا۔ 
پئی کاواں دی کامیابی دی در ستر فیصد توں نوے فیصد رہی۔ 
اک پراڻی کھوج وچ دسیا گیا سی پئی کاں مرد تے زنانی دے چہرے دی پچھاڻ کرسکدا پروفیسر سوگیتا نے جاپان دے اک ٹیلی ویژن تے اپڻے انٹرویو وچ کہیا ہے جو کاں ایہدے توں کِتے بہتا ذہین ہے جنا اسیں اوہنوں سمجھنے آں۔ 
اک نویں کاہڈ نال ثابت ہویا ہے جو روزانہ چار کپ کافی پیڻ والیاں زنانیاں، اوہناں زنانیاں نالوں ذہنی دبا دا گھٹ شکار ہوندیاں نیں جیہڑیاں بہت گھٹ کافی پیندیاں نیں۔ 
صحت عامہ دے ہارورڈ اسکول دے کاہڈو البرٹو اسچیریو نے اک انٹرویو وچ خبراں دے ادارے روئٹرز نوں دسیا جو کافی وچ ورتی جاڻ والی کیفین سارے جگ وچ انسان دے اعصابی نظام نوں چالو رکھڻ لئی سب توں بہتی لاہیوند ہوندی ہے۔ 
اوہناں کہیا کافی وچ کیفین دی مقدار فیصد دے نیڑے ہوندی ہے۔ 
البرٹو اسچیریو نے کہیا کافی پیڻ نال طاقت ملدی ہے تے پیڻ والا آپڻے آپ نوں چوکس محسوس کرن لگ پیندا ہے ۔ 
اسچیریو نے کہیا جو کافی بہتی ورتڻ نال لمے چوڑے اثراں بارے حالی تیکر بہت گھٹ کھوج لائی گئی ہے۔ 
فن لینڈ وچ نکی پدھر تے کیتی جاڻ والی اک کاہڈ توں ظاہر ہویا جو اوہ مرد جیہڑے بہتی کافی پیندے نیں اوہناں وچ آپ ہتیا دا رجھان گھٹ ہوندا ہے۔ 
صحت عامہ دے ہارورڈ اسکول دی ٹیم دی کاہڈ توں ملڻ والی گڻتی نال پتہ لگیا ہے جو بہتی کافی پیڻ والے زنانیان تے مرداں وچ رعشہ یاں پارکنسنز دی بماری وچ پیڻ دا خطرہ وی گھٹ ہوندا ہے۔ 
پر اوہناں کہیا حالی ایہہ پتہ نہیں لگیا جو کافی ذہنی دبا دے خلاف کس حد تیکر تحفظ دے سکدی ہے پر ایس کاہڈ نال کجھ ایہدے نال رلدے ملدے ورتاریاں دی نشاندہی ہوندی ہے۔ 
جانوراں تے کیتے جاڻ والے تجربیاں توں ظاہر ہویا ہے جو کیفین کجھ زہریلے مادیاں توں تحفظ دیندی ہے۔ 
کیفین تے ردعمل ظاہر کرن والے دماغی حصے اجہی تھاں تے ہوندے نیں جیہڑے ذہنی دبا تےرعشہ دوہاں لئی اہم ہے۔ 
جمعے دا خطبہ جمعے دا خطبہ ڈاکٹر سید غضنفر حسین بخاری سود کھان والے نال رب دی جنگ اے۔جیہڑا 
سودی لین دین کردا اے رب اوہدے نال ہمیش لئی نراض ہو جاندا اے۔ 
مولوی عبدالوہاب ہوری جمعہ دی تقریر وچ سود بارے گل کر رہے سن۔ 
مولوی ہوری اُچے پنڈ دی وڈی مسیت وچ پندرہ سالاں توں امامت کردے پئے سن۔ 
مولوی عبدالوہاب ہوری ہمیش سودی کاروبار کرن والیاں دے کن کھچدے سن۔ 
مولوی ہوری مسیت نال اسرے پکیاں اٹاں دے گھر وچ رہندے سن۔ 
کدے کسے نے اوہناں دے مونہوں اولی گل نہیں سی سنی۔ 
ہر ویلے مسئلے مسائل کردے رہندے سن۔ 
جے مسئلیاں توں ویہلے ہندے تاں تسبیح کردے رہندے سگوں گلاں باتاں کردے وی تسبیح پھیردے رہندے سن۔ 
اپنے پنڈ والیاں نال سود ی لین دین دے گھاٹیاں بارے ہر ویلے گل بات کردے رہندے۔ 
ہمیش اُچے سراں وچ وعظ کردے آیتاں حدیثاں بیاندے تے فارسی دے شعر وی پڑھدے سن۔ 
ایتکی جمعے تے اوہناں نیں پھیر سودی کاروبار کرن والیاں دی چنگی دھوڑ پٹی سی۔ 
مولوی ہوری وڈے ہرکھ نال کردے ہوندے سن کہ پندرہ ورھے بیت گئے نیں ایتھے وعظ کردیاں پر شڑباگے دے لوکاں تے کوئی اثر نہیں ہویا۔کتے 
دی پوچھل بھاویں سو ورھے وی ونجھلی وچ پئی رہوئے اوہ ڈنگی ای رہندی اے۔ 
مولوی ہوراں دا گوانڈھی اختر نمبردار بینک مینجر سی۔اوہ 
لوکائی نوں سود اُتے ادھار شیواں وی لے کے دیندا سی۔ 
مولوی عبدالوہاب ہوراں اوہندے نال کدی حضرت دا سلام نہیں سی لیا۔ 
مولوی جی ایہ سنہ نہیں ہیگا ایہہ ء اے۔۔ساڈی 
رہت بہت تے ہلے وی سنہ والی اے۔۔ 
مولوی ہوراں دی تینویں صغراں بولدی پئی سی۔ 
بھلئے لوکے اٹھے ویلے شکایتاں کرن والیاں سوانیاں نوں رب دوزخ وچ سٹے گا۔ 
مولوی ہوراں نے کوڑ نال اپنی سوانی ول ویکھدیاں کہیا۔ 
جے جیوندیاں ای کجھ نہ لبھے تے اوہ حیاتی کیہڑا دوزخ توں گھٹ اے۔ 
صغری نے جواب دتا۔ 
میں آکھیا اے صبر کرن والیاں نال رب راضی ہوندا اے۔۔ 
مولوی عبدالوہاب ہوراں نے سمجھان والے انداز وچ آکھیا ۔۔ 
صغری مونہہ وچ ای بُڑبُڑ کردی روٹی ٹکر رنھن لئی چوترے ول ودھ گئی۔ 
مولوی ہوری الانی منجی تے بیٹھے تسبیح پھیرن لگ پئے۔ 
رات پئے گئی مولوی ہوری کفتاں دی نماز توں مگروں سپیکر وچ وعظ کردے ہندے سن اج وہ سودی لین دین تے سودی کم کرن والیاں تے لتے رہے سن۔ 
وعظ مکن مگروں گھر آئے تے اوہناں ویکھیا پئی صغریٰ اپنے لیڑیاں دی پنڈ بنھی اے تے تیاری وٹی بیٹھی اے۔۔ 
کیہ ہویا بھلئے لوکے ایس ویلے کدھر دی تیاری کر کتی آ۔۔ 
مولوی ہوراں نے حیران ہندیاں پچھیا۔ 
جیس گھر وچ سکون نہ ہووئے اوتھے کیہ رہناں۔ 
میں پچھلے تن وریہاں توں تہانوں آکھ رہی آں مینوں گہنے بنوا دیو، تسی ہر واری جھوٹے وعدے کردے او پئی ایتکی عید تے جیہڑی پنڈ والے خدمت کرن گے اوہناں پیسیاں نال میں تینوں جیسراں آکھاں دی گہنیاں دا سیٹ خرید دیاں گا۔۔۔پر 
تہاڈا ہر وعدہ جھوٹا اے۔۔ 
مولوی جی تسی ہر اک نوں سچ بولن تے وعدے پورے کرن دا آکھدے او پر تسی آپ جھوٹے وعدے کردے او۔ 
صغریٰ دی زبان قینچی وانگوں چل رہی سی۔ 
مولوی ہوراں دا حیرت نال مونہہ کھلا سی۔اوہناں 
نوں اپنیاں کناں وچ پین والیاں واجاں پتھر دا بنا چھڈیا سی۔ 
مولوی ہوری منجی تے بیٹھ گئے۔۔۔ 
چپ چپتے دڑ وٹ کے اوہ بھوئیں ول ویکھن لگ پئے۔ 
اوہناں دی تسبیح کھلو چکی سی جیہدے منکیاں دے پاسے اوہناں دیاں انگلیاں ہر ویلے گھمدیاں رہندیاں سن۔ 
اوہناں دی تینویں بولی لگی جاندی سی۔ 
مولوی ہوری جھٹ کو گلاں سندے رہے ایس توں مگروں اوہ گھروں باہر نکل گئے۔۔ 
اوہ اپنے گواڈھی اختر نمبردار دے گھر دا بوہا کھڑکا رہے سن۔۔ 
سورج اُگ پیا اختر کیوں جے بینک مینجر سی اوہنے مولوی ہوراں دا بینک وچ اکاونٹ کھولیا، تے اوہناں نوں جنیاں پیسیاں دی لوڑ سی اونی رقم سود دے حساب نوں مکھ رکھدیاں اوہناں دے اکاونٹ وچ پا دتی۔ 
بینک توں نکلدیاں مولوی ہوراں دی تسبیح چوکھی گھم رہی سی تے اوہ اپنی پگڑی سدھی کر کے شڑباگے جان لئی ٹانگے تے بیٹھ چکے سن۔۔۔ 
صغری خش سی کیوں جے اوہدے دل دی سدھر پوری ہو چکی سی گہنیاں دا سیٹ اوہنوں لبھن والا سی۔ 
اج جمعہ سی پنڈ شڑباگے دی وڈی مسیت اندر مولوی عبدالوہاب ہوری لہک لہک کے جمعے دا خطبہ دے رہے سن، اوہ اپنے جمعے دے خطبے چ سچ بولن تے وعدہ پورا کرن بارے چوکھے زور شور نال تقریرپئے کردے سن۔ 
عارف شاد پاگل اک بیٹھا سیگا نہر اُتے جا کے بہہ گیا اوہدے کول مُلاں اک آکے چنگا بھلا گھبرو ایں لگنا تُوں مویا ایں مُلاں اوہنوں پُچھدا پاگل کیویں ہویا ایں؟ کہن لگا پاگل گل غور نال سُننا نکی جنی گل اے تے ٹوہر نال سُننا بڈھی میری مر گئی تے لیا میں پھاہ سی کُڑی اک بیوہ نال کیتا میں ویاہ سی ہُندی نہیں میں سُنیا ایں جنگ کھیڈ بالاں دی نال اوہدے آئی سیگی دھی سولھاں سالاں دی اوکھا سوکھا ہو کے میں ایہہ وی پیڑ جر لئی اوہدے نال میرے بھائیا ابے شادی کر لئی ہو گیا لٹو تے سودائی بن بیٹھا سی میرا ابا میرا ای جوائی بن بیٹھا سی دُھپ وانگوں مینوں ہُن چھاں سیگی لگدی میری دھی میریوئی ماں سیگی لگدی اللہ اوہنوں دھی دتی اوہدا سُکھ چین سی کریے حساب میری لگدی او بھین سی اپنے ای گل دا میں بن گیا پھندا ساں اوہنوں کیہ پتا سی اوہدی نانی دا بندا ساں اودھروں جے ویکھئے تے گل چنگی خاصی سی ایدھروں جے ویکھئے تے میری اوہ نواسی سی پُت میرا بن گیا ہاسا سارے جگ دا اپنی اوہ دادی دا بھرا سیگا لگدا اودھروں جے ویکھئے میں پُت دا بھنیواں سی ایدھروں جے ویکھئے تے بچدا وڑیواں سی مُلاں آہندا نس جا کہ میرے کولوں مرنا ای چَوّلا جہان دیا مینوں پاگل کرنا ای باباکُڑیاں توں پیار دی لِیڈ لیندا باباکُڑیاں توں پیار دی لِیڈ لیندا بشارت احمد بشارت ، جرمنی انسانی زندگی حصیاں اُتے مشتمل اے بچپن‘ جوانے تے بڈھاپا‘ عمر دا پہلا حصا لکھن پڑھن تے زندگی دے مختلف شعبیاں دا علم حاصل کر کجھ بندا ہوندا اے۔ 
دوجا حصا کم کرن دا تے جو پڑھیا تے سِکھیا اے اوہنوں استعمال کر کے ترقی کرن دا ہوندا اے تیجا حصا ریٹائر منٹ دا سمجھیا جاند اے۔ 
ایہدے علاوا اُنج تے انسان دے کئی روپ نیں پر مضمون دے لحاظ نال ایہدا تعلق عمر دے نال اے بندیاں وچ جویں بے بی، بچا‘ مُنڈا‘ نوجوان‘ بزرگ تے بابا وغیرہ اکثر لوک عمر دے نال نال اپنی اصلاح کردے نیں‘ اپنے گناہاں دی معافی منگ کے مالکِ کائنات توں اپنی بخشش دیاں دُعاواں کردے نیں ایس طرحاں اوہ اپنی بُڈھاپے دی زندگی نُوں خدا دا قرب حاصل کرن وچ صرف کردے نیں۔ 
کجھ اپنے پوری عمر دے تجربیاں توں نویں نسل دی اگوائی کردے نیں، کجھ ساری عمر وچ کجھ ساری عمر وچ جو چنگا سِکھیا‘ چنگا پڑھیا‘ چنگا کتیا تے چنگا محسوس کیتا اوہنوں کتاباں دی صورت وچ قلم بند کردے نیں تاں جے دوجے لوک تے آون والیاں نسلاں اوہدے توں مستفید ہو سکن۔ 
کجھ لوک ایہو جہے وی ہوندے نیں جہڑے پچھلی عمر وچ رفاہی کماں نُوں اپنی زندگی دا حصہ بنا لیندے نیں تے اوہدے وچ زندگی دا باقی حصا لنگھا دیندے نیں۔ 
کجھ ایہو جہے وی ہوندے نیں جہڑے بُڈھاپے دی عمر وچ بغیر معاوضے دے درس و تدیس دا سلسلہ درس و تدریس دا سلسلہ شروع کر لیندے نیں تے ایسے طرحاں سوسایٹی دے غریب‘ نادار تے کمزور طبقے دی بے غرض مدد کر کے اوہناں نُوں علم دی روشنی نال مالا مال کرن وچ قوم تے ملک دی خدمت کردے نیں کیوں جے کِسے قوم تے ملک دی ترقی لئی بنیادی شے علم اے جے کوئی قوم صحیح معنیاں وچ باعلم ہو جائے تے فیر اوہدی ترقی نُوں دُنیا دی کوئی طاقت نہیں روک سکدی۔ 
کجھ ایہو جہے وی ہوندے نیں جیہڑے زندگی دے آخری حصے وچ سکول، ہسپتال کھول کے خلقِ خدا دی خدمت کردے نیں۔ 
کجھ امراء ایہو جہے وی ہوندے نیں جہڑے خدا دی زمین دی سیر کردے نیں۔ 
ایہہ سارے شوق تے مصروفیات دے علاوہ بُڈھیاں دی اِک قسم ایہو جہی وی اے جہناں دیاں ساریاں دلچسپیاں عورت ذات نال جُڑیاں ہوندیاں نیں ایہناں وِچوں کئی شادیاں کر کے ایہ شوق پورا کردے نیں تے کئی دوستی راہیں اپنے ایس شوق دی تکمیل کردے نیں اوہناں نیڑے ایہدے وچ عمر دی کوئی قید نہیں۔ 
ایسے لئی تے کہیا اے اَسی سالاں دا کھڑا ہو سڑک کنڈھے بابا حسن دا شربت دیدار لیندا سڑک لنگھن لئی ہتھ وچ ہتھ دے کے بابا کْڑیاں توں پیار دی لیڈ لیندا کئی ایہو جہے وی زندا دل بابے ویکھن وچ آئے نیں کہ مرن دے لاگے نیں تے ایمبولینس راہیں اوہناں نُوں ہسپتال وچ لے جایا گیا تے اوہ اوتھے وی اپنیاں روایتی حرکتاں توں باز نہ آندیاں ہویاں اوہناں وِچوں کوئی اِک تے جان کڈھن والے فرشتے نال وی اِنج مخاطب ہوندا اے۔ 
عزرائیلا نہ ہسپتال آویں بابے نرساں دا ذرا دیدار کرنا دھڑکن دل دی تیز وکھا کے تے کسے اک نوں ویاہ لئی تیار کرنا تے فیر کجھ بابے ایس میدان وچ نوجواناں اُتے اپنی برتری ثابت کردیاں ہویاں ایہ دلائل وی دیندے نیں۔ 
نواں نوں پرانا سو دن ہوندا عشق بابیاں دا وانگر جِن ہوندا چنبڑ جاوے تے فیر پچھا چھڈ دا نہیں چڑی سون دی وانگ کِن مِن ہوندا کدی کدی ایہو جہے بابے اپنے تجربات تے اپنی مہارت نُوں کجھ ایس طرحاں وی بیان کردے نیں کچی ڈور نال مْنڈے چڑھا گڈی ہر اک توں روز کٹاوندے نیں گڈی بابے دی ہوئے نہ بوکاٹا بابے تنکا پیار نال لاوندے نیں ایہناں وِچوں کجھ ایہو جیہے وی ہوندے نیں جیہڑے ماڈرن ٹیکنالوجی جہڑی اج کل نوجوان ایس میدان وچ کثرت نال استعمال کردے نیں، اوہنوں رد کردیاں ہویاں کہندے نیں۔ 
انٹر نیٹ موبائل دے اْتے بابے بَڑ بَڑ کردے نہیں مْنڈیاں وانگوں ککڑ بن کے ہر تھاں پھڑ پھڑ کردے نہیں صبر، تحمل ہولی ہولی بابیاں دا ورتارا اے سپاری کھان پپول کے منڈیاں وانگوں کڑ کڑ کردے نہیں کدی کدی شوخی تے تکبر وچ اپنی مہارت نُوں منواندیاں ہویاں ایہ وی کہہ جاندے نیں کلاشنکوف دے وانگوں کوئی بابا تڑ تڑ کردا نہیں میلے ٹھیلے چوکاں دے وچ کدے وی گڑ بڑ کر دا نہیں اوکھے سوکھے سبھ کماں لئی عمر تجربا بابے دا شبنم بن کے وسدا منڈیاں وانگوں گڑ گڑ کردا نہیں کتیاں لئی ٹیلی ویژن چینل کتیاں لئی ٹیلی ویژن چینل جمیل اختر شاید تسیں ایہنوں مذاق سمجھو، پر ایہہ اک حقیقت اے کہ امریکہ وچ کتیاں لئی وی ایک ٹیلی ویژن چینل موجود اے جیہڑا گھنٹے تے ہفتے دے ستو دن کتیاں لئی پروگرام ٹیلی کاسٹ کردا اے۔ 
ایس چینل دا ناں اے ڈاگ ٹی ویٍ ایس ڈیجیٹل چینل دی شروعات دو سال پہلے ہوئی سی۔ 
چینل چلان والیاں دا خیال اے کہ جد گھر دے لوکی اپنے کم کار تے چلے جاندے نیں تے کتے گھر وچ اکلاپے پاروں بور ہوندے رہندے نیں۔ 
جس دی وجہ توں اوہناں وچ نفسیاتی بیماریوں دا خطرہ ودھ جاندا اے۔ 
جس کتے نوں کوئی نفسیاتی بیماری لگ جائے تو اوہدا مزاج تے اخلاق خراب ہوجاندا اے۔ 
اوہ اپنے مالکاں نال بدتمیزی کردا اے۔ 
اوہناں دا آکھا نیںت من دا تے اوہناں نوں تنگ کرن لئی نقصان کردا اے۔ 
ڈاگ چینل نیں اپنے پروگراماں لئی پالتو جانوراں دے کئی ماہراں دی مدد وی لتی ہوئی اے۔ 
کتیاں کیتے پروگرام بناندیاں ہوئیاں اوہناں دی نفسیات تے اوہناں دے طرز عمل نوں وی ساہمنے رکھیا جاندا اے۔ 
اہناں پروگراماں وچ اوہ رنگ بہتے ورتے جاندے نیں جنہوں ویکھ کے کتے خوش ہوندے نیں، تے ایہہ خوشی اوہناں دی اکھاں دی چمک تے چہرے اتے صاف ویکھی جاسکدی اے۔ 
ڈاگ چینل تے وکھائے جان والے فیچرتے پروگرام تین منٹ توں لے کے چھ منٹ تیکر ہوندے نیں۔ 
کیوں جے کتے پروگرام توں بور ہوجاندے نیں۔ 
پر ایہہ نیںت دسیا گیا کہ بور ہون توں بعد اوہ اپنی ناراضی کیویں ظاہر کردے نیں۔ 
کیہ اوہ اپنی تھوتھنی چک کے بھونک ماردے نیں یا ٹیلی ویژن دی سکرین نوں چک پالیندے نیں۔ 
ڈاگ چینل دا آکھنا اے کہ اوہ کتیاں لئی تین قسماں دے پروگرام ٹیلی کاسٹ کردا اے۔ 
پہلی قسم دے پروگراماں وچ ایہو جیاں چیزاں پیش کیتیاں جاندیاں نیں جنہوں ویکھ کے کتے سکون تے آرام محسوس کردے نیں۔ 
دوجی قسم دے پروگرام اوہناں دی تربیت پاروں ہوندے نیں تے ایہناں پروگراماں وچ اوہناں نوں چنگے کماں ول دھیان دوایا جاندا اے۔ 
شاید ایہناں چنگے کماں وچ اپنے مالک دی تابعداری وغیرہ شامل ہوندی ہووے گی۔ 
تیجی قسم دے پروگرام کتیاں نوں صحت مند رکھن لئی پیش کیتے جاندے نیں۔ 
ایہناں پروگراماں وچ اوہناں نوں دوڑنا ، چھلانگاں مارنا، کتا گڈی چلانا تے ایسے طراں دے دوجھے کم سکھائے جاندے نیں۔ 
ایہدی وجہ ایہ اے کہ امریکہ کے پالتو کتیاں کی اک وڈی تعداد اچھی خوراک کھا کے سارا دن لیٹی یا سستی رہندی اے، جس پاروں اوہ بہت موٹے ہوگئے نیں۔ 
کتے پالن والیاں لئی کتیاں دا موٹاپا ایک وڈا مسئلہ تے پریشانی بن دا جارہیا اے۔ 
ڈاگ چینل ویکھن والیاں دی تعدا دکجھ گھٹ نیں اے۔ 
اک اندازے مطابق ایہہ چینل ویکھن آلے اک کروڑ توں ودھ نیں ۔ 
پر چینل والیاں نیں ایہہ نیں دسیاں کہ اوہناں وچوں کتے تے بندے کنے نیں۔ 
کیوں جے اوہناں دا دعویٰ اے کہ اوہناں دے پروگرام کتے تے اوہناں دے مالک دوویں بہت پسند کردے نیں۔ 
چینل دا ایہہ دعویٰ وی اے کہ کتیاں وچ اوہناں دے پروگرام ویکھن دا شوق ودھ رہیا اے تے اوہ اپنی پسند دا پروگرام شروع ہون توں پہلاں ای ٹیلی ویژن دے ساہمنے بیھ جاندے نیں۔ 
کتے تے بلیاں پالنا امریکیاں دا پسندیدہ مشغلہ اے۔ 
اک جائزے وچ دسیا گیا اے کہ امریکہ دے تقریباً سوا چار کروڑ گھراں وچ گھٹو گھٹ اک کتا موجود اے ۔ 
پالتو جانوراں دی خوراک تے اوہناں دی مصنوعات بنان والی انڈسٹری ہر سال ارباں ڈالراں دا کاروبارکرری اے۔ 
تے شاید تہانوں ایہہ جان کے وی حیرانی ہووے کہ اکثر لوکی اپنے پالتو کتیاں دی ہیلتھ انشورنس وی کرداندے نیں۔ 
کیونکہ انشورنس کے بغیر کتیاں دا علاج تے اوہناں دی دیکھ بھال بہت مہنگی اے۔ 
ڈاگ چینل کیبل نیٹ ورک تے انٹرنیٹ دوہاں تے موجود اے۔ 
پر تسیں ایہہ چینل مفت نیں ویکھ سکدے۔ 
ایس لئی تہانوں ہر مہینے پنج توں لے کے دس ڈالر فیس دینی پئے گی۔ 
سابق وزیراعلیٰ بلوچستان نواب اسلم رئیسانی نے اپنی سیاسی زندگی دے حوالے نال کتاب لکھن دا فیصلہ کیتا اے۔ 
وچار وسیلیاں موجب نواب اسلیم رئیسانی کتاب وچ سانحہ خروٹ آباد ، ہزارہ برادری دی ٹارگٹ کلنگ تے ریکورڈک کیس سمیت پچھلی حکومت وچ ہوون والے اہم واقعیاں متعلق انکشاف کرن گے۔ 
نواب اسلم رئیسانی اج کل سیاست توں دور نیں۔ 
ایہناں دے دوستاں نے کتاب لکھن دا مشورہ دتااے۔ 
اپنی کتاب وچ سابق وزیراعلیٰ پیپلز پارٹی دی قیادت نال ہوون والے اختلافاں بارے اہم رازاں توں پردہ چُکن گے۔ 
پیپلز پارٹی دے پچھلے حکومتی دور وچ بلوچستان دے وزیراعلیٰ دے عہدے تے رہن والے اسلم رئیسانی نے مئی دیاں چوناں وچ حصہ نہیں لیا سی۔ 
اک بیان وچ ایہناں دا کہنا سی کہ پاکستان دی سیاست توں چنگا اے بندہ نسوار ویچنا شروع کر دیوے۔ 
بھارت دیاں عام چوناں وچ سیاسی آگواں دی اک دوجے دے سخت نکتہ چینی نال بھاویں ماحول گرم ہووے تے سیاسی کارکناں وچ تلخی دا سماں ہووے، پر ریاست مغربی بنگال دے شہر کلکتہ وچ متھائی دک پرانی دکان اپنے خاص انداز نال ماحول وچ مٹھاس بھرن دی کوشش کر رہی اے۔ 
ایتھے چوناں دے سخت ماحول توں فائدہ چکن لئی اہم جماعتاں یعنی ترنمول ، کانگریس ، سی پی ایم تے بی جے پی دے چوناں دے نشاناں والی مٹھائیاں تیار کیتیاں جا رہیاں نیں۔ 
لڈو، برفی تے گلاب جامن دی ہر طرح’سندیش‘ بنگال دی مشہور مٹھائی اے۔ 
اج کل ایس دکان تے چار اہم جماعتاں دے چوناں دے نشان والی ایہہ مٹھائی سندیش گاہکاں نوں اپنے ول کھچ رہی اے تے خوب وِک رہی اے۔ 
ایہہ مٹھائی سستی نہیں اے۔ 
چوناں دے نشان والے اک سندیش دا مُل روپے اے۔ 
ایہنوں اج کل ’نرواچنی مشی‘ یعنی انتخابی مٹھائی دے ناں نال سدیا جاندا اے شہر دے بھوانی پور علاقے وچ ایس ’‫ ملک اینڈ رادھا رام ملک دکان دے مالک پردیپ ملک دا کہنا اے ’اسیں ہر پارٹی دے چوناں دے نشان والے سندیش بنائے نیں۔ 
ہر پارٹی دے کارکن تے حامی ایتھوں آرڈر دے کے پنجھی پنجاہ تے سو سندیش خرید رہے نیں۔‘ 
پر ایہناں نوں مٹھائی بناون دا خیال کس طرحاں آیا؟ دا جواب دیندے ہوئے ملک نے کہیا ’اسیں پچھلے جیہے اسمبلی چوناں دے وی مقامی جماعتاں دے انتخابی نشاناں والے سندیش بنائے سن۔تے 
اوہ کافی مشہور ہون دے نال نال وکے وی ۔ 
ایس لئی اسیں ہُن پارلیمانی چوناں دے موقعے تے وی ایہناں نوں تیار کرن دا فیصلہ کیتا۔‘ 
ایہناں داکہنا سی ’دُرگا پوجا تے کرسمس وانگ بنگال وچ چوناں وی کسے جشن توں گھٹ نہیں ایس لئی چوناں دے نشان والی مٹھائی بناون دا خیال آیا سی تے ہُن تے ایہہ آئیڈیا کافی ہٹ وی ہو گیا اے۔ 
مہنگی ہون دے باوجود مختلف جماعتاں دے حامیاں توں اڈ عام لوک وی ایہنوں خرید کے اپنے دوستان نوں ونڈ رہے نیں۔ 
شہر وچ ایس دکان دیاں پنج شاخاں نیں تے ایہناں سب تے چوناں دے نشاناں والیاں مٹھائیاں دی بہت منگ اے۔ 
مٹھائی بناون والے کاریگر مہندر دسدے نیں ’روزانہ اسیں پنج سو توں اک ہزار پیس تک مٹھائی بنا رہے نیں۔ 
ترنمول کانگریس تے بی جی پی سمیت ساریاں جماعتاں دے لوگ خرید کے دوستاں تے رشتہ داراں نوں تحفے دے طور تے دے رہے نیں۔ 
معاملہ سندیش تک ای نہیں رہے گا، اگے کئی ہور منصوبے ہین۔ 
ملک ہوراں دسیا کہ اگے جیہڑی وی پارٹی جتے گی ایہدے چنویں نشان دی دی وکھو وکھ ڈئزاین دی مٹھائیاں تیار کیتیاں جاون گیاں۔ 
ایہناں مٹھائیاں تے ایہناں اگوواں دی فوٹواں بنائیاں جاون گیاں۔ 
بالک ایسے طرحاں ، جسراں اوہ انتخابی چوناں دی شکل وچ تیار کیتی گئی اے۔ 
جنسی آسودگیاں دا زنانیاں دی یاداں تے جذبیاں تے اثر۔ 
اعجاز بولیاں اجے جنج نہ بوھے تے آئی بھوگنا رنڈیپا پے گیا اکھاں لاہ کے جاں کلی اتے ٹنگیاں، کھیسے وچوں نیند ڈگ پئی جتی پیر نوں میچ نہ آوے، ماپے میرا مونہہ تکدے ویری لٹ کےمحبتاں لے گئے، بیلیاں چ کھیہہ اُڈ دی اسیں رہ نہ اُڈاراں جوگے، غرضاں نے پر کٹ لئے دِینہ رو رو بُڈھڑا ہویا ویڑھے وچ رات نہ لتھی دُلے چھویاں لمب کرائیاں فرنگیاں نوں راہ نہ لبھے اکھاں بال کے جاں چانن کیتا ہنیریاں دی بانہہ ٹُٹ گئی ہس بول وے متھے وٹ پا نہیں اساں کیہڑا روز آونا گھنڈ کڈھ کے خیر نہ پائیے جوگیاں دا دِل دُکھدا اوہنوں ٹور کے شہر نوں آپے پنڈ پنڈ لبھدی پھراں تیری یاد دا جاں ریلا آیا پانیاں چ نین رُڑھ گئے اوہنے ہتھ کنکاں نوں لایا، سٹیاں دے بھاگ جاگ پئے ہتھ سوچ سمجھ کے پاویں میں جمواں دے ٹہن ورگی ماہی پیر جاں ویہڑے وچ پایا انگ انگ چھنک پیا ساڈا چت وی ٹھار دے کھسماں وے سورجا ہاڑھ دیا اجے پچھلے زخم نہ سیتے نویاں دے مونہہ کھل گئے جنسی آسودگیاں دا زنانیاں دی یاداں تے جذبیاں تے اثر۔ 
دُوروں دُوروں نہ لے چسکے دُوروں دُوروں نہ لے چسکے مشتاق احمد گوگا دُوروں دُوروں نہ لے چسکے آ جا کر لئیے پیار او دھسکے اج کوئی نویں فٹیک اے پؤنی تائیوں ایدے لاندا ایں مسکے ساڈے لاگے بتھیری تھاں غیراں وچ کیوں بیٹھاں پھس کے میرے ول توں فیر ای آویں پہلے اوہدروں ہویا نس کے شاماں نوں اج دیر ہو جانی گھر دیاں نوں توں آویں دس کے سرمہ وی بڑا کھچ کے پایا سَک وی اج تے ملیا کس کے دل تیرے وچ جو مرضی اے گوکے دے نال بولیں ہس کے ڈاؤن لوڈ کرو مُڈھلا ورقہ شاہ مُکھی وچار زبان دی سیاست فروری پنجابی زبان، فن، ثقافت تے میڈیا فروری پنجابی زبان، فن، ثقافت تے میڈیا امتیاز عالم بلّھے شاہؒ نے آکھیا اے کہ ’‫ کیہ جاناں میں کون‘، پنجاب دے جیہڑے وڈے سوجھوان، نظریہ دان نیں اوہ ایس کافی دا مطلب سمجھدے نیں۔ 
ایہدا مطلب اے وے کہ ’اپنے آپ توں وچھوڑا‘۔ 
دھاڑویاں نے پنجاب نوں بہت واری تباہ کیتا تے ایہناں نے ساڈی دھرتی، رہتل تے وسیب دی شکل بدل دِتی۔ 
ایہدے وچ دو گلاں آؤندیاں نیں، ہک ایہہ کہ تسیں اکنامک پاور نوں ضبط کر لیندے او تے دوجا پکھ اے ثقافتی حملہ۔ 
مطلب ایہہ کہ کلچرل تے مُکا چھڈو۔ 
پاکستان بنن دے وچ وی ء دی جیہڑی قرارداد اے اوہ مسلمان اکثریت دے حوالے نال اے۔ 
پارٹیشن دے حوالے نال برصغیر دی لیڈر شپ، بھاویں گاندھی ہووے تے بھاویں جناح ہووے، اوہناں نوں پارٹیشن دی ایس طرح دی ونڈ دا کوئی وِچار نہیں۔ 
اسیں ایہہ جیہڑا لینگوئج دا دیہاڑ مناندے آں کیویں شروع ہویا۔‫ 
نے اِک تقریر وچ آکھیا کہ پاکستان دی زبان اردو اے۔ 
اوس تقریر توں پہلے اقبال اکیڈمی ڈھاکہ دے وچ کیہ ہویا کہ راتوں رات اقبال اکیڈمی ختم ہویاں تے لینگوئج موومنٹ شروع ہوئی۔ 
دنیا دے وچ لینگوئج موومنٹ دا دن بنگالیاں منایا سی تے اساں بنگلہ دیش دے خلاف آں، سندھیاں دے خلاف آں، پختون دے خلاف آں۔ 
مسلم یونٹ آف ویو دے حوالے نال ہسٹری محمد بن قاسم توں شروع ہوندی اے مطلب ایہہ وے کہ ہن توں پہلے نہ پنجابی، نہ سندھی، نہ بلوچ، نہ پٹھان تے نہ پنجابی رِیت تے نہ رہتل۔ 
پاکستان جدوں بن گیا تے مسئلہ ایہہ سی کہ ریاست، قوم کیویں کیتی جاوے۔ 
، بنیاداں تے کیتی جاوے یاں اسلام دے ناں تے کیتی جاوے۔ 
پاکستان بنن توں بعد اسلام نوں اک دے طور تے استعمال کیتا گیا کہ تمام مسلمان آپس وچ بھائی بھائی تے بلوچی کیہ، سندھی کیہ، پنجابی کیہ تے بنگالی کیہ۔ 
ایس لئی اسیں دیکھدے آں کہ پنجابی چھڈو تے پاکستانی اکھواؤ۔ 
ساڈی بلھے شاہؒ دی جیہڑی روایت اے، وارث شاہؒ دی، خواجہ فریدؒ دی، اوہ ڈوہنگی روایت اے۔ 
’‫ کیہ جاناں میں کون، نہ میں موسیٰ نہ فرعون ‘۔ 
ماں بولی راہیں ماں بولی راہیں پڑھائی دنیا وچ کوئی چھ ہزار توں چوکھیاں بولیاں بولیندیاں ہن، جیہناں وچ اک سو چالھی کروڑ منکھاں دیاں بولیاں متھے ایہہ بھُل مڑھی ہوئی ہے جو ایہناں راہیں لکھت پڑھت یاں تعلیم نہیں دتی جا سکدی۔ 
بولی پڑھائی دا مُڈھلا انگ ہے۔ 
بال دا سِکھن، بولن‘ سُنن‘ پڑھن تے لِکھن راہیں ہوندا ہے۔ 
ایہناں چونہہ نوں چیتے وچ رکھدیاں گوہ کرئیے تاں اسانوں سبھ توں موہرے ’سنن‘ نال واہ پیندا ہے۔ 
ماں دی کُکھ وچ جیہڑے اکھر کنیں پیندے ہن اوہ اساڈے چیتے دا حصہ بن ویندے ہن۔،جمدیاں 
سار ای ساکاں سیناں دے موہ بھرے اکھر چیتے دے بھڑولے بھردے ہن۔ 
کجھ وڈیاں ہویاں اسیں اوس چیتے وچوں ای اکھر لے کے ورتوں کردے ہاں، ہن سِکھن دا دُوآ انگ ’بولن‘ وی نال نال ٹُردا ہے۔ 
اسانوں آپدی رہتل وچ جو وکھالی دیندا ہے اوس نال جُڑے سوواں اکھر تے اوہناں دی گرامری بنتر آپے ای آ ویندی ہے۔ 
ایس توں اگے سکولے جان دا ویلا آوندا ہے جتھے اساڈا واہ سِکھن دے تریجے چوتھے انگاں ’پڑھن تے لکھن‘ نال پیندا ہے۔ 
ایتھے دی دنیا اساڈے لئی اوپری ہو ویندی ہے کیوں جو اساڈا ساہمنا ہک اوپری بولی نال ہوندا ہے۔ 
جیس دی لفظالی، اچارن تے گرامری بنتر اساڈی جماندرو بولی نالوں وکھ ہوندی ہے ایسے کارن اساڈی جھولی لفظاں توں اُونی ای رہندی ہے۔ 
پہلی جماعت توں ای دوئی بولی دی ٹھل نال اسیں اظہار دی قوت گوا بہندے ہاں۔ 
سٹا ایہہ نکلدا ہے کہ اساڈے چوں چوکھے بال تاں ایتھوں ای پڑھائی توں نابر ہو جاندے ہن تے باقی اکھاں نوٹ کے اجیہارٹا لاوندے ہن جے سمجھ ناں دی کوئی شے لبھیاں نہیں لبھدی۔ 
ایس ویلے انگریزی دی اہمیت توں مونہہ نہیں موڑیندا۔ 
سائنس، وپار ہووے یاں باہرلی دنیا نال واہ ورتن اسانوں ایسے بولی دے موڈھے ہتھ رکھنا پیندا۔ 
ہُن گل اگیرے ہے اسیں انگریزی دے کدھاڑیاں چڑھن لئی آپدے بالاں نوں کوہنا شروع کر چھڈیا ہے۔ 
بولی سمجھ دا مُڈھلا راہ ہوندا اے۔ 
اسیں جو کجھ سوچنے ہاں اوہ بولی راہیں ای مونہوں پھٹدا۔ 
بال جدوں اجے پہلی جماعت وچ ای ہوندا تاں دوئی بولی کارن اوس دی سوچ تے اکھراں وچ وِتھ پے جاندی، اوس جو سوچیا ہوندا اوہ آکھن لئی اکھر نہیں ہوندے۔ 
اکھراں نوں اکٹھا کرن لئی جو محنت کرنی پیندی اوس نال سوچ دا ودھن مٹھا پے جاندا جیس دی ونگی اسیں آپدے وسیب وچ نت ویکھنیں ہاں۔ 
بالاں لئی ماں بولی وچ مڈھلی پڑھائی دی گل ء وچ اُچ پدھر تے چِھڑی، ء وچ یونیسکو دے سیانیاں دے اک اکٹھ نے ماں بولی راہیں پڑھائی بارے لکھیا ایس توں پچھوں یونیسکو نے ’جگت ماں بولی دیہاڑ‘ منان دا متا پکایا تے فروری ء نوں پہلا ’جگت ماں بولی دیہاڑ‘ منایا، اخیر یونیسف وی یونیسکو دی رپورٹ نوں سچ متھدیاں وچ آکھیا۔ 
پنجاب توں ماں بولی راہیں پڑھائی نوں کُھسے ڈوڈھ سو ورھے توں چوکھا چِر ہویا ہے، ء وچ پنجاب تے قبضہ ہویا تاں ایتھوں دی سرکاری بولی فارسیوں اردو، انگریزی ہوئی۔ 
دنیا دیاں ترائے کلاسک بولیاں عربی، فارسی، سنسکرت دے لکھاریاں نال بھری لوکائی اکو حُکمے ہتھڑ مُتھڑ ہوئی۔ 
انگریزی توں پہلاں پنجاب وچ مڈھلی پڑھائی ایتھوں دیاں دیسی بولیاں راہیں ای ہوندی ہا تے اچ پدھر دی پڑھائی عربی، فارسی تے سنسکرت راہیں۔ 
شروع وچ تاں انگریزی نوں وی اُچ پدھر دی پڑھائی لئی رکھیا ہا نیں پھیر بورڈ آف ایڈمنسٹریشن تے پنجاب دا دلی نال نرڑ کارن ایتھوں دیاں دیسی بولیاں دا ناس وجیا۔ 
جیس دی دس دی لکھت وچ پیندی ہے۔ 
اساڈی اجوکی حالت ہور وی بھیڑی ہے۔،جتھے 
یونیسکو ، یونیسف تے نفسیات دے سیانیاں دے آکھن موجب بال دی مڈھلی پڑھائی ہرو مرو اوس دی ماں بولی وچ ای ہونی چاہیدی ہے اوتھے اسیں آپدی بولی نوں اجڈ تے جاہلاں دی بولی آکھن تے تُلے ہاں۔ 
دنیا دی کوئی وی بولی مِٹھی، کوڑی، اجڈ یاں بھیڑی نہیں ہوندی۔ 
بولی تاں اک راہ ہے سوجھ سیانف دے وٹاندرے دا، رہتل نال جڑت دا، آپدی ہوند تے آپدی پچھان دا۔ 
ایس گل دی ڈاڈھی لوڑ ہے کہ اسیں کالونیل پرچھاویاں توں نکل کے گوہ کرئیے تاں جو اساڈی آون آلی پیڑھی آپدی ماں بولی تے پکے پیریں کھلو کے دوئی بولی نوں ہتھ پاوے۔ 
پھیر اوہ بھاویں انگریزی ہووے یاں کوئی ہور اوہناں نوں دوئی بولی وی آپدی ماں بالی جِنی ای سوکھی جاپے دی۔ 
ڈاکٹر ظہیر حسن وٹو دا تعلق ضلع اوکاڑہ نال ہے ، اوہناں نے پنجابی زبان وچ پنجاب یونیورسٹی لاہور توں پی ایچ ڈی دی ڈگری حاصل کیتی ہے تے اوہ گورنمنٹ کالج ٹاؤن شپ دے شعبہ پنجاب یوچ پڑھارہے ہیں۔ 
ڈاکٹر ظہیر حسن پنجابی دے اک ادبی رسالے تماہی ’’سنگری‘‘ دے ایڈیٹر وی نیں۔ 
فروری پنجابی زبان، فن، ثقافت تے میڈیا فروری پنجابی زبان، فن، ثقافت تے میڈیا فروری پنجابی زبان، فن، ثقافت تے میڈیا فروری مڈھلی تعلیم تے ماں بولی وِگویں وسیب دی سیاست فروری مڈھلی تعلیم تے ماں بولی فروری تے پنجابی زبان مڈھلی تعلیم تے ماں بولی فروری پنجابی رہتل بارے تواریخی بھلیکھے فروری پنجابی رہتل بارے تواریخی بھلیکھے مجیب الرحمن شامی اج اقوام متحدہ دا دن اے۔ 
ماں بولی دا دن جیہڑا عالمی سطح تے منایا جا رہیا اے تے بدقسمتی ایہہ وے کہ جیہڑی فروری دی تاریخ اے اوہ لوک ساڈے کولوں ای لے کے گئے نیں۔ 
فروری نوں فائرنگ ہوئی سی ڈھاکہ وچ، بنگالی زبان نافذ کرن دا جیہڑے مطالبہ کر رہے سن اوہناں لوکاں دے خلاف، تے اوہناں نے آکھیا کہ ماں بولی دا دن منان واسطے سب نالوں چنگا دن ایہو ای اے تے ماں بولی منان دا دن فروری رکھ دِتا۔ 
بہرحال پنجابی زبان دا مسئلہ، اردو دا مسئلہ، پاکستان بنن دی وجہ توں پیدا نہیں ہویا۔ 
ایہہ مسئلہ پاکستان بنن توں بہت پہلے پیدا ہویا سی۔ 
جدوں فارسی سکھ دربار دی زبان سی تے مغل دربار دی زبان وی فارسی سی۔ 
اوس توں بعد جدوں اردو نے اوہدی جگہ لینی شروع کیتی تے دہلی دے وچ اردو زبان رائج ہو گئی تے جس ویلے فیر انگریزاں نے قبضہ کیتا تے اوس ویلے سوال پیدا ہویا کہ ایتھے میڈیم کیہڑا رکھیا جاوے، ذریعۂ تعلیم کیہڑا رکھیا جاوے تے سرکاری کم کار کیہڑی زبان وچ کیتا جاوے۔ 
اوس دوران اِک مسئلہ ایہہ وی پیدا ہویا کہ جے پنجابی زبان ذریعۂ تعلیم بنائی جاوے گی تے پشاور وچ کیہ ہووے گا، پوٹھو ہار وچ کیہ ہووے گا تے ملتان وچ کیہ ہووے گا۔ 
تے ایہدے نال تقسیم پیدا ہووے گی پنجاب وچ۔ 
پنجاب دے مسلماناں دا مطالبہ سی کہ اسیں اردو چاہنے آں، سِکھاں دا مطالبہ سی کہ ہندی چاہنے آں، سو ایہہ کم پاکستان بنن توں پہلاں دا شروع اے تے اوس ویلے ایہہ فیصلہ کیتا گیا کہ اردو میڈیم ذریعۂ تعلیم ہووے گا۔ 
زبان دا تعلق اے رزق نال، جس زبان وچ رزق ملے گا لوکیں اوس زبان ول جان گے۔ 
ہن اردو جیہڑی اے انگریزی دے نال لڑائیاں لڑ رہی اے تے انگریزی اوہنوں پَلّہ نہیں پھڑا رہی۔ 
پنجابی زبان وچ رسالے تے اخباراں دی حوصلہ افزائی ہونی چاہیدی اے۔ 
اوہناں واسطے کوٹہ مقرر ہونا چاہیدا اے۔ 
جس انگریز نے وچ اردو لائی سی اوہنے ای سندھ وچ سندھی رائج کیتی سی تے اوسے تاریخ دے کیتے ہوئے فیصلیاں دے مطابق چلدے آ رہے آں۔ 
پنجابی زبان اردو دی حریف نہیں، نہ ای انگریزی زبان دی۔ 
ایہہ ساریاں زباناں نال نال چلنیاں نیں، سو پنجابی فلماں، ڈرامے، لٹریچر ول توجہ دینی چاہیدی اے تے ایہناں واسطے وی سرکاری طور تے انعامات مقرر ہونے چاہیدے نیں۔ 
پنجابی دے لکھاریاں نوں وی انعامات ملنے چاہیدے نیں۔ 
پنجابی اخباراں دی وی حوصلہ افزائی ہونی چاہیدی اے۔ 
ماں بولی راہیں پڑھائی فروری پنجابی زبان، فن، ثقافت تے میڈیا فروری پنجابی زبان، فن، ثقافت تے میڈیا فروری مڈھلی تعلیم تے ماں بولی وِگویں وسیب دی سیاست فروری مڈھلی تعلیم تے ماں بولی فروری تے پنجابی زبان مڈھلی تعلیم تے ماں بولی فروری پنجابی رہتل بارے تواریخی بھلیکھے فروری پنجابی رہتل بارے تواریخی بھلیکھے زبان دی سیاست فروری پنجابی زبان، فن، ثقافت تے میڈیا فروری پنجابی زبان، فن، ثقافت تے میڈیا سہیل وڑائچ پنجابی زبان نوں پڑھنا مشکل نہیں، جے ایہہ مشکل ہوندا تے فیر اسیں ہر پِنڈ دے وچ، ہر ڈیرے تے ہر جگہ تے ہیر وارث شاہ کس طرح پڑھ لیندے۔ 
، سال پہلاں کوئی اوہو جیہا پِنڈ نہیں سی جتھے ہیر وارث شاہ پڑھن والا کوئی نہ ہووے۔ 
ہر محفل وچ ہیر وارث شاہ پڑھی جاندی سی تے لوکاں نوں اینی تعداد وچ یاد ہوندی سی کہ حیرانی ہوندی اے۔ 
ایہدا مطلب ایہہ وے کہ کدھرے ساڈے وچ کوئی کوتاہی آ گئی اے، دلچسپی وچ کمی آ گئی اے تے جے اسیں دلچسپی نوں قائم رکھیئے تے اپنی کوتاہی نوں پھڑ سکدے آں۔ 
زباناں دے دے حوالے نال دنیا بھر وچ تبدیلیاں کیتیاں جاندیاں نیں تے ہر پندرھاں ویہہ سال بعد دے حوالے نال تبدیلیاں آؤندیاں نیں۔ 
ڈِکشنریاں وچ نویں لفظاں دا وادھا ہوندا اے۔ 
اوہناں نوں کس طرح بیان کرنا اے، اوہدے طریقے بیان کیتے جاندے نیں۔ 
سانوں وی چاہیدا اے کہ ایہدے اُتے کوئی بورڈ بٹھایا جائے، سکالرز ایہدے تے فیصلہ کرن تاں جے زبان وچ جے کوئی پیدا ہو گئیاں نیں تے اوہناں نوں دور کیتا جاوے۔ 
اج کل دے دور وچ جے الیکٹرانک میڈیا نوں استعمال کیتا جاوے تے ہمت کر کے پِلاک یا سیفما اِک پنجابی ٹی وی چلان تے اوہدا معیار اوہی ہووے جیویں دا سندھی ٹی وی ’‫ دا اے، جس طرح ’‫ دا اے تے امید اے کہ اوہدی کامیابی دے بہت امکانات ہوون گے تے اوہناں نوں اشتہارات وی مِلن گے۔ 
پنجابی لہر تے ساڈیاں ذمہ داریاں۔۔۔ 
میں اکثر ایس مسئلے بارے سوچیا اے کہ پنجابی لہر تے ایہدے نال تعلق رکھن والیاں دیاں ذمہ داریاں کیہ بَن دیاں نیں۔ 
ایس موضوع بارے سوچن توں پہلاں اک ہور سوال وی سامنے آندا اے کہ پنجابی کیوں لہندے پنجاب وچ وسدے نیں تے پنجابی واسطے ایہہ مسئلہ ہے ای نہیں۔ 
اوہنے کدی ایس موضوع بارے سوچیا ای نہیں کہ پنجابی مسئلہ وی کوئی شے اے جیہدے بارے غور کیتا جاوے۔ 
پنجابی بول چال، رہن سہن، تعلیم، تہذیب تے ثقافتی عمل تے ہور کماں وچ ایہناں سنجیدگی نال دھیان ای نہیں دِتا کہ کسے کم وچ پنجابی پن دا ثبوت دِتا جاوے۔ 
دو سو سال پہلاں انگریز آیا۔ 
پنجابی لوکائی نے اوہنوں چِٹا باندر تے آکھیا تے احساسِ کمتری جو برتر بندے نوں ویکھ کے دل وچ پیدا ہو جاندا اے پنجابی لوکائی دے دل وچ وی پیدا ہویا۔ 
انگریز نوں اساں مندا وی آکھیا تے لُک چھپ کے اوہدی نقل وی کردے رہے۔ 
انگریز بڑا سیانا سی۔ 
اوہنے کسے نوں وی اوہدے کلچر توں ٹھاکیا نہیں۔ 
اوہنے پنجابیاں نوں وی دھوتی دی تھاں پینٹ پوان دا جتن نہیں کیتا۔ 
یو پی وچ وی اوہنے چوڑی دار پاجامہ لواہ کے پینٹ نہیں سی پوائی۔ 
پنجاب وچ آ کے اوہنے کسے نوں نہیں آکھیا کہ پنجابی نہ بولو، انگریزی بولو یاں اردو بولو۔ 
رُکھ نوں وڈ کے جڑاں وڈھن دی کیہ لوڑ سی۔ 
رُکھ نوں وڈھ دیو تے جڑاں اپنے آپ سُک جاون گِیاں۔ 
انگریز نے وی ساڈے کلچر نال سمبندھ رکھن والی کسے شے نوں نہیں چھیڑیا سگوں اپنی پرکشش شیواں ایتھے کلہار دِتیاں، سکول بنا دِتے، سکولاں وچ ذریعہ تعلیم اپنا ای رکھیا۔ 
اوہناں سکولاں وچ مُنڈے داخل کران لئی بوہتا جبر نہیں کیتا۔ 
جیہدی مرضی اے پڑھے نہیں تے نہ سہی البتہ سرکاری نوکری اوہناں نوں لبھے گی جیہڑے اوہناں سکولاں وچ پڑھن گے۔ 
چاشن�ئ شہد نال بھری انگلی کندھ نال لان دی لوڑ ہوندی اے۔ 
باقی کم اپنے آپ ہوندا رہندا اے۔ 
انگریز نے وی چاشنی دی انگل لائی تے باقی دا سارا کم اپنے آپ ہو گیا تے اج تک ہو رہیا اے۔ 
پنجابی لوکائی پنجابی بولے یاں فارسی، عربی بولے یاں انگریزی، انگریز نوں ایہدے نال کوئی فرق نہیں پیندا۔ 
اوہنے اپنی زبان نوں اعلیٰ سائنس، علم تے تجربے دی زبان بنا دِتا۔ 
جے کوئی انگریزی پڑھ لوے گا تے اوہدا اپنا ای فائدہ اے۔ 
انگریز گھر آ کے تہانوں انگریزی پڑھن واسطے نہیں آکھدا۔ 
ایہہ وکھری گل اے کہ اوہدیاں شیواں تہاڈے گھر اپڑ کے تہانوں مجبور کر دیندیاں نیں۔ 
اج دی وجہ توں دنیا انگریزی سِکھن تے مجبور اے۔ 
جرمن تے فارسی انگریزی نوں ناپسند وی کردے نیں فیر وی سِکھدے نیں۔ 
جاپانی تے چینی اپنی زبان تے مان کردے نیں تے ایہنوں سائنس تے ایجاداں دی زبان بنایا پر اوتھے وی انگریزی ول رجحان دن بدن ودھ رہیا اے۔ 
ایہہ سب کجھ ویکھدیاں جدوں اسیں پنجابی ول آندے آں تے کوئی زیادہ حیرانی نہیں ہوندی کہ اوہ اپنی زبان چھڈ کے انگریزی ول دوڑدے نیں۔ 
حیرانی دو گلاں پاروں ہوندی اے۔ 
اِک تے ایہہ وے کہ ساری دنیا وچ جیہڑا عمل اج شروع ہویا اے پنجاب وچ دو سو سال پہلاں کیویں شروع ہو گیا۔ 
دوجا ایہہ کہ انگریزی تے ٹھیک اے تے اردو کیوں؟ اردو وچ کیہڑی خاص چیز اے کہ پنجابی اپنی زبان چھڈ کے اوہدے ول نسدے نیں۔ 
اج ساڈی گلی دا جمعدار جانسن وی جدوں کوشش کردا اے تے اردو ای بولے۔ 
آخر اوہنوں ایہدے وچ کیہ نظر آندا اے۔ 
جے جنوبی پنجاب والے برا نہ مناون تے ایتھے وی پنجابی نہ اکھوان دی لہر اے۔ 
خورے پنجابی اپنے آپ نوں پنجابی توں سوا کجھ اکھوا کے راضی کیوں ہوندا اے۔ 
پنجاب وچ تہانوں کروڑاں لوک مل جاون گے، اونے ای راجپوت، گجر، ارائیں تے خورے کیہڑی کیہڑی مخلوق لبھ جاوے گی پر پنجابی نہیں نظر آون گے۔ 
پنجابی اپنی زبان کیوں نہیں بولدے۔ 
اک بندے آکھیا کہ پنجابی ایس کارن اردو بولنے نیں کہ اوہناں نوں انگریزی بولنی نہیں آوندی۔ 
ایہہ گل بھاویں کوڑی لگے پر ہے حقیقت۔ 
اصل وچ پنجابی اردو نہیں بولنا چاہندے اوہ بس اپنی زبان پنجابی توں چھٹکارا چاہندے نیں تے ایس پاروں اوہناں نوں ایہو ای نظر آندا اے کہ اردو بولن ہور کوئی زبان اوہناں نوں آوندی ای نہیں۔ 
جیہناں نوں انگریزی آوندی اے اوہ بولدے وی نیں تے اپنے بالاں نوں چیف کالج وچ داخل وی کراندے نیں تاں جے کدھرے ماڑی موٹی اردو نہ سِکھ جاون۔ 
اردو نال اوہناں دا کوئی مفاد ای نہیں۔ 
اوہناں دا بال جدوں تعلیم حاصل کر کے ویہلا ہووے گا اوہدے واسطے آکسفورڈ تے کیمبرج دے بوہے کھلے نیں۔ 
اوتھوں پڑھ کے آوے گا تے وزیر لگ جاوے گا۔ 
انج اوہدا مٹی نال کوئی تعلق اے نہ مٹی دے لوکاں نال تے فیر اوہ پنجابی بولے تاں کیوں؟ اصل مسئلہ تے میرا تہاڈا اے کہ اسیں کیہ کریئے؟ اسی اوہ لوک آں جیہناں نے ساری عمر موچی رہنا اے۔ 
نہ وزیر لگنا تے دال روٹی تے بجلی دے بل بھرن وچ پھسیا رہنا اے۔ 
اوہناں نوں کیہ لوڑ پئی اے کہ دوجی بولی بولن تے جد بولدے نے تے کیوں؟ دوجی بولی ساڈی کیہڑی حِس دی تسکین کردی اے۔ 
سگریٹ پِین والے ایس کر کے پِیندے نیں کہ اوہناں دی کسے نہ کسے حِس نوں تسکین دیندا اے۔ 
شراب تے ہیروئن پِین والے دا وی کوئی نفسیاتی مسئلہ ہو سکدا اے۔ 
لوک ادب تے تواریخ توں پتہ لگدا اے کہ مسئلہ اینا نواں وی نہیں کہ اسیں ایہنوں انگریز دے کھاتے پا کے سکھ دا ساہ لیئے۔ 
انگریز دے کھاتے پانا تے ساڈی اوس پرانی عادت دا حصہ اے کہ اسیں ہر چنگیائی اپنے پُرکھاں دے ناں کر دیندے آں تے مندا کارا انگریز دے ناں۔ 
ایکسیڈنٹ دا ذمہ دار وی انگریز نوں بناندے آں۔۔۔ 
رُڑھ جانے انگریز سڑکاں نہ بناندے تے اینے ایکسیڈنٹ وی نہ ہوندے۔۔۔ 
بَلب وی ماڑا اے۔۔۔ 
اوہدی روشنی نظر نوں کمزور کر دیندی اے، اوہ زمانہ ای چنگا سی جدوں سورج ڈُبن دے نال لوک حیاتی دے کم کاج مُکا دیندے سن۔ 
جتھوں تک سیاسی پارٹیاں دا تعلق اے اوہناں دے درمیان وی جد بہت سارے بکھیڑے مِٹ گئے ہوئے نیں فیر وی پُرکھاں نے اپنے مقصد دے حصول لئی زبان دا سہارا لیا۔ 
اوہناں دے وڈے وڈے مسئلیاں سامنے زبان جیہے معمولی مسئلے نوں اہمیت نہیں دیندے۔ 
جد پنجابی دی اپنی حالت بہتر ہو جاوے گی تے زبان دی حالت وی اپنے آپ ٹھیک ہو جاوے گی۔ 
پیپلز پارٹی خورے اج کل ترقی پسند اے کہ رجعت پسند، اوہنے وی مقامی زبان نوں شامل کیتا اے۔ 
ہور تسیں کیہ چاہندے او۔ 
پہلی واری معراج خالد نے بھٹو نوں پنجابی رائج کرن توں منع کر دِتا سی۔ 
دوجی واری پنجابی ہے ای نہیں سی۔ 
تیجی واری پارٹیاں نوں اپنے خلاف سازشاں توں ای ویہل نہیں ملی تاں جے اگلی واری آئے تے پنجابی زبان رائج کر دیاں گے۔ 
رہی مسلم لیگ ، اوہدے توں پنجابی واسطے کسے چنگی گل دی توقع ای حماقت اے۔ 
رہی جماعت اسلامی تے اوہدے واسطے عربی شریف توں بعد دوجی کوئی مقدس زبان نہیں۔ 
سندھ وچ سندھی زبان وچ لٹریچر چھاپنا ثواب دا کم اے تے پنجابی وچ لٹریچر چھاپنا گناہ اے تے اک عمران خان نیں تے اوہ خیبر پختونخواہ تک ای محدود ہو کے رہ گئے نیں تے پنجابی واسطے اوہ کیوں کجھ کرن؟ سو لوکائی، سوجھوان تے سیاسی پارٹیاں اوہناں واسطے نیں جیہناں واسطے عوامی کم دی کوئی رُجھت نہیں۔ 
پنجابی کس دا مسئلہ اے کجھ لوکیں اُتوں اُتوں رولا پائی جاندے نیں تے وچوں وچ کھائی جاندے نیں۔ 
جے ایس گل وچ کوئی لغت ہوندی تے کوئی اینا بیوقوف نہیں کہ نقصان دے پردے وچوں فائدے نوں ویکھ سکن۔ 
اصل وچ ایہہ گل ذمہ داری دی اے جو لوک ایہنوں مسئلہ سمجھدے نیں اوہناں دا ای ایہہ مسئلہ اے۔ 
جیہڑے لوک گھاٹے کھا کے تے فیر گھاٹے کھاندے نیں اوہناں دا یاں دماغ خراب اے یاں اوہ عاشق ہوندے نیں۔ 
اکیہویں صدی دے دُوئے دہا کے وچ پنجاب دے نوجواناں نوں بولی دا سوال وچارن دی لوڑ کیوں پئی ہے؟ ایہو سوال ویہویں صدی دے مڈھ وچ وی ہویا ہا تے ہوندا رہیا ہے۔ 
قاضی فضل حق ، باوا بُدھ سنگھ، گوربخش سنگھ، جوشوا فضل الدین ، بھولانا تھ وارث ، ڈاکٹر فقیر محمد فقیر ، محمد آصف خاں ، سبط الحسن ضیغم تے شفقت تنویر مرزا اپنی سوجھ موجب سوال نوں پڑ تالیا ہے تے اپنے حقاں دی منگ کیتی ہے۔ 
ایہہ گل دو ہراوندیاں وی بندے دی رُوح کنب ویندی ہے کہ پاکستانی پنجاب دے بارھاںکروڑ پنجابی اپنی بولی پڑھاون دی گل کریندے ہن تے اگوں ایہناں دی گل گولیندا ای کوئی نہیں۔ 
پنجابی نال جو ان حق ہویا ہے پنجابی لکھاریاں ہر سمے ایہہ سوال اُٹھایا ہے۔ 
کدی دب کے تے کدی چَیں کے۔ 
میرے کان خوشی دی ایہہ گل ہے کہ ہُن ایہہ سوال نوجواناں دے مُونہہ وچ ہے۔ 
ایتھے ایہہ گل کرنی کُتھاویں نہ ہوسی کہ پنجابی دا مُہاندرا جیویں راج بولیاں وچ وکھایا ویندا ہے، ایہہ سدا توں انج دا نہیں۔ 
ء وچ انگریزاں دے پنجاب اُتے قبضے مگروں ای پنجابی دا گل گُھٹن دا متا پکا لیاہا۔ 
گو رے لہور وچ ہو کا دِوایا کہ جیہڑا تلوار پر تیسی اوہنوں دو آنے تے جیہڑا انگریز سرکار نوں پنجابی قاعدہ جمع کریسی اوہنوں چھ آنے۔ 
ظاہر ہے کہ انگریز توں ودھ ایہہ گل کون جاندا ہے کہ قاعدہ ضبط کرنا کِنا لا ہے وندا ہو سکدا ہے۔ 
لائٹنر دی رپورٹ توں پنجاب دے ہک ہک پنڈوچ لکھن پڑھن دی دس پیندی ہے۔ 
وت ہکے حکم نال راتو رات پنجاب ان پڑھ ہو گیا۔ 
اوہناں دے کولوں بولی کھوہ لئی گئی۔ 
اٹھانوے ورھیاں دے ایس جبر مگروں پاکستان بنیا تے اسیں اپنے آزاد مُلک وچ ستاٹھ ورھیاں توں مڈھلی تعلیم ماں بولی راہیں حاصل کرن دے بنیادی حق کان کا سا کے ٹُرے ہوئے آں۔ 
راج بولیاںدے آگو ایہہ مہنا مریندے ہن کہ ہُن تاں پنجاب وچ پنجابی آگو ہن، اوہناں کیہڑا اپنی بولی نوں آدریا ہے۔ 
پچھلے ڈیڑھ سو ورھے وچ اساڈے وسیب دی جیہڑی ویتر وتریوی ہے اوہدے راہیں ہک لا بُھو میل ویتریا گیا ہے۔ 
دیس دے وسیلیاں اُتے اوہناں دا قبضہ ہے۔ 
ایس میل دے لابھ پورے کرن کان تعلیمی نظام، اخباراں ،میڈیا تے دُوئیاں ستھاں ایہدے رَچھ ہن۔ایہہ 
لوک سوچاں نوں مالکاں دی مرضی موجب ڈ ھا لدے ہن۔ 
ایہدے بدلے ایہناں دیا ں قسمتاں وی بدلدیاں رہندیاں ہن۔ 
کروڑاں لوکاں دے جیون ڈھنگاں، رسماں ،وسیب، تاریخ تے وچار دھارا دی نموشی کیتی ویندی ہے۔ 
فوک، مقامی تے لوکل ورگی لفظالی راہیں ایہناں نوں جیون دھارے توں پچھانہہ دھکیا جاندا ہے۔ 
روزی روٹی دے وسیلے راج بولیاں دے مونہہ دے کے ایہناں نوں اوہو جیہا بنن دی سینت ماری جاندی ہے۔ 
عام جی ایہدے اگے بنھ نہیں بنا سکدا تے اوہ وی اجیہی پوڑی چڑھن وچ خیر سمجھدا ہے جتھوں رزق تے شہرت چو کھی لبھے۔ 
دُنیا دے ہورناں وسیباںوچ اجیہاں مثالاں تاں لبھ ویندیاں ہن کہ وڈے وسیب تے بولیاں گھٹ گنتری والیاں دی پچھان رولے گولے پائی رکھدے ہن، پر ایتھے گنگا اُلٹی ویہندی ہے ۔گھٹ 
گنتری والی راج بولی بن بیٹھی ہے تے اوہنے سرکاری اداریاں نوں مرضی دے سچّے وچ لیا کے کروڑاں بندیاں دا جیون بجی کر چھڈیا ہے۔ 
ایہناں دے پینتڑیاں وچوں ہک اُچالا وی ہے۔ 
اُچالا دُنیا دے وسیباں کان کائی اوپری گل نہیں رہی۔ 
پر ایہہ اپنے اُچالے نوں پوتر بانا پوا کے وکھاندے ہن کہ تُسیں سندھ وادی دے وسنیک مُورے ہائے تے اسیں تہانوں دیس اُلیک دتا ہے۔ 
کسے ہک وسیب توں دُوئے وسیب وچ اُچالا کرن والیاں نوں واہ لاونی پیندی ہے تاں جو اوہ وِن سنجاپے نہ رہ جاون۔ 
اسیں وڈے وسیب، وڈی گنتری تے اُچیچے ورثے دے وارث ہوندیاں وی ایہناں دے متھاج بنے ہوئے آں۔ 
ایہہ پرجوہے وسیباں تے سُوجھاں نوں قومی آکھ کے وڈیا وندے ہن تے دیسی رنگارنگی بارے’’ مقامی‘‘ ورگے شبد گھڑ کے نُکرے لاون دا آہر کیتا ہویا ہے۔ 
ایس جُوہ دی پنج ہزار سالہ اُتلویں وسیبی تاریخ ہے تے ایہدا سمکالی تہذیباں دے مقابلے تے ہمیش نویکلا کردار رہیا ہے۔ 
لاکڑی ویہار ایس وسیبی ست نوں مُکاون دا چارہ کردا رہیا ہے۔ 
پہلے اپنے وسیبی ست نوں مُکائو تے وت گلو بلائزیشن، دہشت گردی تے انڈین فلم انڈسٹری دی’’ ثقافتی یلغار‘‘ دی کھپ پا دیوو۔ 
ایہہ کائی سیانف بھری گل نہیںکہ پہلاں اپنے ست دا کُترا کر چھڈ وتے اوہدی تھاویں وگواں وسیب لیا کھلارو۔ 
ایس توں وی کوڑا سچ تاں ایہہ وے کہ گلوبلائزیشن، دہشت گردی تے دُوئے چینلجز نوں وصولن والے سرے تے کھلوتا کون ہے؟ جے وسیبی ست ہووے تاں باہر لیاں سُوجھاں تے سازشاں نوں نتار کے سماج قبولدے ہن۔ 
جے مکھوٹے پا کے وصولن ولے ہوسن تاں سٹا تہاڈے ساہمنے ہے۔ 
گلوبلائزیشن دے وین کرن والیاں نوں گلوکالائزیشن وارانہیں کھاوندی تے دوغلے معیار وسیباں نوں اُٹھن نہیں دیندے۔ 
گلوکالائزیشن دا ہک وڈا دُھرا بولی ہوندی ہے۔ 
بولی نِری ذریعہ اظہار نہیں ہوندی سگوں بندے دی ہوند ہوندی ہے۔ 
ایہدے وچ جُوہ واسیاں دے فلسفے، سُوجھاں، جیون دیا ں قدراں، سوچاں دی رنگارنگی تے سبھ توں ودھ اوہ ست ہے‘ جیہنے پر جُوہیاں بولیاں دے سینکڑے ورھیاں دے راج مگروں وی اپنی ہوندنوں بجی ناہی ہوون دتا۔ 
اج دا موضوع اے ’مڈھلی تعلیم تے ماں بولی‘۔ 
ایہہ گل کرنی تے ایس طرح اے جیویں اکٹھے بہہ کے ایہہ سوچن دی کوشش کیتی جاوے کہ اسیں اپنے جمن والیاں بچیاں نوں بولنا سکھانا اے کہ نہیں۔ 
کیوں جے بولنا آوے گا تے اپنی زبان وچ تعلیم نہیں دِتی جاوے گی تے شروع توں ای بچے نوں کنفیوژن دا شکار کر دیو گے۔ 
جے میڈیکل لحاظ نال ویکھیا جاوے تے جد بچہ سال دی عمر تک اپڑدا اے تے اوہ اپنی اسی فیصد سکھ چُکیا ہوندا اے۔ 
اوہدے بعد جیہڑی تعلیم اوہ حاصل کردا اے اوہ باقی ویہہ فیصد ہوندی اے۔ 
تے جیہڑا بچہ بولنا سکھدا اے تے جیہڑی پنجابی زبان بولی جاندی اے گھراں وچ تے اوہ اپنے آپ نوں پچھاندا اے۔ 
جد اوہ سکول جاندا اے تے پہلی واری جس ویلے کوئی استاد بلیک بورڈ دے اُتے سِدھی لائن لا کے اوہنوں سکھاندا اے کہ ایہدا ناں ’الف‘ اے تے بچے دا ذہن اوہنوں قبول کر لیندا اے کیوں کہ اوہنے اوہ شکل پہلے کدی نہیں ویکھی ہوندی۔ 
اگلی سٹیج اودوں آندی اے جدوں اوہدے سامنے تصویراں بَن دیاں نیں تے اوہ بچے جیہنے ہمیشہ اپنے سال دی عمر تک ڈَڈو ویکھیا تے اوہنے جس ویلے میم دی آواز سکھی اے تے اوہدے اگے اوہنوں اوہو مینڈک نظر آندا اے تے اوس بچے دا ذہن اوہنوں قبول نہیں کر سکدا۔ 
اوس سٹیج توں ای اسیں بچے دے ذہن نوں کنفیوژ کر دیندے آں جے اوہ اوس نوں مینڈک پڑھے تے اوہدی سال دی زندگی کنفیوژ ہو جاندی اے۔ 
لٹریسی دا مطلب ایہہ نہیں ہوندا کہ بولنا۔ 
ایہدا مطلب ہوندا اے لکھنا تے پڑھنا۔ 
جے پنجابی پڑھن والے اپنی زبان لکھ تے پڑھ نہیں سکدے تے اوہ جاہل نیں۔ 
تعلیم دو طرح دی ہوندی اے۔ 
اک اے تعلیم تے تربیت یعنی گھراں دا ماحول تے پچھوکڑ۔ 
گھراں دے حوالے نال ایہہ گل ٹھیک اے جدوں اوہ تعلیم دے فیز وچ جاندا اے تے بھاویں کوئی وی زبان سِکھن پر پہلاں اپنے آپ نوں تے سمجھن تے اپنیاں جڑاں نال تے جُڑن تے اپنی زبان تے سِکھن۔ 
کیوں پنجابی ایہہ سمجھدے نیں کہ ایہہ جاہلاں دی زبان اے۔ 
ایہدا مطلب اے کہ اوہناں نوں پتہ ای نہیں کہ ایہہ اے۔ 
سانوں ایناں پتہ ای نہیں کہ پنجابی لٹریچر وچ ساڈے کول کِنّا وڈا خزانہ موجود اے۔ 
اوہ زبان جیہدے وچ بابا فریدؒ ہوئے تے اوہناں دا کیہ ویلا اے بارھویں صدی۔ 
پوری دنیا وچ اج کل مولانا روم تے لوکیں پاگل ہو گئے نیں۔ 
والیاں نوں صوفی ازم تے دا فوبیا ہو گیا اے۔ 
بابا فریدؒ مولانا روم توں تیہہ چالیہہ سال پہلے جمے تے بابا فریدؒ ایسے فارسی سکرپٹ وچ ساریاں گلاں کر چکے نیں۔ 
فیر ساڈے کول وارث شاہؒ ، بلھے شاہؒ ، شاہ حسینؒ ، سلطان باھوؒ ، میاں محمد بخشؒ ، خواجہ غلام فریدؒ نیں۔ 
جے سانوں پتہ ای نہیں کہ کیہ خزانہ موجود اے ساڈے کول اپنی زبان وچ تے اسیں شرمندیاں ای ہونا اے۔ 
سانوں تے بس ایہو ای پتہ اے کہ ایس زبان دے وچ گالھاں کڈھیاں جا سکدیاں نیں یاں نوکراں نال بولی جا سکدی اے۔ 
سانوں ایس گل دی لوڑ اے کہ ایہہ زبان سکولاں وچ لگے تے ایہہ ذمہ داری حکومت دی اے کیوں جے لَکھ اسیں پڑھن والے لوک شور پائی جائیے پر ساڈے ہتھ دے وچ پالیسی میکنگ تے نہیں ہے۔ 
جدوں تک ایہہ زبان نہیں لگے گی اودوں تک لٹریسی ریٹ ودھان دا مسئلہ قائم رہوے گا۔ 
اج دے دور وچ اج دی ڈھولکی رکھی جاندی اے پر کوئی گیت نہیں گائے جاندے۔ 
سو اپنیاں جڑاں نال جُڑن واسطے لٹریسی ریٹ نوں ودھانا ضروری اے۔ 
دنیا دیاں اباد قوماں دی مُڈھلی پچھان ہوندی ہے۔ 
کسے وی قوم دے وجود دا کوئی ہور انگ یاں ٹوٹا اوناں لازم نہیں ہوندا جنی لازم زبان ہوندیہے۔ 
ایہو ای کارن ہے جو دنیا دی تواریخ وچ ساریاں دھاڑوی قوماں جدوں کسے ہینی تے نتانی قوم اُتے مار کر دیاں نیں تاں سبھ توں پہلا وار اوہدی زبان تے ای کردیاں نیں۔۔۔ 
ساڈے اپنے خطے دی تواریخ دی پھرولا پھرالی کیتی جاوے تاں پتا لگدا ہے جو ایتھے سبھناں قوماں ساہمنے پنجاب تے پنجابیاں دے پچھے رہ جان دی وڈی وجہ وی زبان توں دوری ای ہے۔ 
اسیں ہورس زباناں تے تہذیباں دی راکھی کردے رہ گئے تے سبات وچ پئی پئی ساڈی زبان سِلھ گئی۔ 
جدوں کہ ساڈے گوانڈھی تے تحریکِ پاکستان وچ ساڈے بانہہ بیلی بنے بنگالیاں اپنی زبان واسطے یُدھ کیتا تے اج اوہدی سرفرازی دی مثال دنیا دیندی ہے ۔ 
گل ایہہ ای ہے اوہناں تے زبان دے مسئلے نوں اپنی جند جان دا مسئلہ بنایا تے فروری ء نوں اپنے جواناں دیاں جاناں دا نذرانہ وی پیش کیتا۔ 
تے جاناں وچ ایس نذرانے دی کھٹی اوہناں نوں ای نہیں سگوں پوری دنیا نوں ملی جو زباناں دے مسئلے نال جُڑے اسیں مُدّے نوں ساہمنے رکھدیاں ہویاں اقوام متحدہ دے ذیلی ادارے ’’‫ ‘‘ تے پیرس وچ اکتوبر توں نومبر ء نوں ہوون آپے اپنے ویں عام اجلاس وچ مادری زباناں دی وڈیائی نوں جاندیاں ہویاں ہر سال فروری نوں ’’مادری زبان دیہاڑ، وجہوں مناون دا اعلان کیتا۔ 
ایہہ ساریاں گلاں اپنی تھاہرے تے ساڈی اپنی ریاست دی بے حسی اپنی تھاہرے جو بنگال الوں زبان آسطے چلن والی تحریک نوں باٹھ ورھے ہوگئے نیں جدوں کہ ’’‫ ‘‘ الوں مادری زباناں دی اہمیت نوں من کے فروری نوں مادری زباناں دا عالمی دیہاڑ متھے نوں وی پندرھاں ورھے بیت چلے نیں اسیں اپنی مادری زبان نوں کسے وی حوالیوں اعتبار دوان وچ کامیاب نہیں ہو سکے۔ 
نہ تے پرائمری پدھری تے لازمی مضمون وجہوں منوا سکے واں تے نہ ہی کورٹ کچہری، تھانے تے اسمبلی وچ لکھن پڑھن تے بولن والی زبان دے طور تے ایہدی حیثیت متھی گئی ہے۔ 
جنوری ء نوں ’’‫ ‘‘ اخبار وچ لکھے اک لیکھ وچ اجمل کمال ہوراں سانوں مُڑ کے اک گل چیتے کروائی ہے۔ 
اوہناں ایہہ لمیرا لیکھ اُکا زباناں دے حوالے نال لکھدے ہویاں دسیا ہے جو پنجابی تے کجھ ہورس علاقے دیاں لوکاں اردو نال اپنی عقیدت تے محبت وجہوں اپنائی رکھیا تے، اردو نوں اپنی ماں بولیاں توں اُچیرا مراتبہ بخشدیاں ہویاں ایہدی مانتا گھراں تیک ودھائی۔ 
اوہناں اردو نال انگریزاں الوں کیتیاں زیادتیاں دی دس وی پائی ہے تے ایتھے اوہ ’’اردو‘‘ تے ’’اردو دا ناں‘‘ راہیں کیتے جاون آلے مقامی، قومی زبان نال دھروہ نوں اُکا بھُل گئے۔ 
اوہناں اپنے لیکھ دا سِٹا ایس گل تے کڈھیا جو مقامی لوکاں دی اردو نال جُڑت نری پری محبت وجہوں ای نہیں، مجبوری وجہوں وی دسی ہے۔ 
تے اوہناں ریاست نوں ’’بیڑی‘‘ دی مثال دے کے دسیا ہے جو اسیں ایہہ نہیں آکھ سکدے جو ’’ملاح‘‘ دریا وچ رہندے ہوئے ’’بیڑی‘‘ یاں ’’چپو‘‘ نال نری محبت وجہوں ای ایہنوں دُبّن توں بچائی رکھدا ہے۔ 
اوہناں اپنے الوں ایہہ بڑی باریک گل کیتی ہے ۔ 
سانوں سمجھن دی لوڑ ہے۔ 
کیوں جو لوڑ وند، کسے ایلے وی گل سمجھ لوے اوہدے بھلے وچ ای جاندی ہے۔ 
سجنو انج تے کرن نوں گلاں بہت نیں پر میں سمجھداں جو ایہہ گل کرن توں پہلاں جو پنجابی کنی بھرویں تے امیر زبان ہے، ایہدے وچ صوفیائے کرام نے محبت، امن تے بھائی چارے دے ودھا آسطے کنیاں سوہنیاں تے جچویاں گلاں کیتیاں نیں۔ 
ساڈا مُدّا اصل وچ فروری دا دیہاڑ ہے۔ 
ایس وجہوں شروع وچ کجھ گلاں ایس حوالے نال وی کر لینیاں چاہیدیاں نیں۔ 
سبھ توں پہلے تے ایہہ جاننا بہوں ضروری ہے جو دنیا بھر وچ وکھ وکھ نسلاں، رنگاں، عقیدیاں، زباناں، لباساں تے تہذیباں رکھن والے لوکی آباد نیں، ایس وجہوں جیکر اسیں چاہوندے واں کہ دوجیاں خطیاں تے نسلاں والے لوک ساڈے کلچر تہذیب تے زبان دی مانتا کرن تاں مُڈھلے طور تے سانوں وی ایہہ کرنا پوے گا، تے کرناں چاہیدا ہے رب نوں ایس رنگا رنگی تے وکھریویں نال موہ ہے۔ 
اوس اپنی خلقت تے ہور ہر شے نوں وکھ وکھ نمونیاں تے رنگاں وچ سرجیا ہے۔ 
ایس لئی سانوں اپنی مرضی دا کلچر کسے اُتے لاگو کرن دی اجازت ہے تے نہ ای اسیں کسے دوجے توں ایہہ توقع رکھدے آں جو اوہ ساڈے نال ایس طرح دا ورتارا کرے۔ 
ایہو ای کارن ہے جو یوینسکو نے نہ تے کسے اک خطے یاں اوس خطے دی زبان دا ڈھیر آدر کردیاں ہویاں اوہنوں اہمیت دتی ہے تے دوجیاں زباناں دے ودھا کھلار دی مناہی کیتی ہے۔ 
بھاویں مادری زباناں دے دیہاڑ نوں مناون دا مُڈھ اوس ’’‫ تحریک دیہاڑ ‘‘دے حوالے نال ہویا جیہڑی کہ بنگلہ دیش وچ ء دے اوس دیہاڑ وجہوں منایا جاندا ہے۔ 
جدوں ڈھاکا وچ بنگالی زبان دی منگ کرن آلے لوکاں اُتے گولی چلائی گئی۔ 
ڈھاکا میڈیکل کالج دی عمارت دے نیڑے منایا گیا ’’شہید مینار‘‘ اج وی اپنی مادری زبان دی سمبھال لئی کیتی جاون آلی جدوجہد دی یاد دواندا ہے۔ 
ایس واقع مگروں ایہہ تحریک پورے مشرقی پاکستان وچ کھلر گئی تے پورا صوبہ معطر ہو گیا۔ 
پچھوں مرکزی حکومت بنگالیاں دے موقف نوں سمجھیا تے بنگالی زبان نوں دوجی قومی زبان دا درجہ دین تے مجبور ہو گئی۔ 
آکھیا جاندا ہے جو ایہی تحریک اگے ودھی تے بنگالیاں اپنیاں معاشی مجبوریاں نوں وی ایہدے نال جوڑ کے مرکز نال جنگ شروع کر دتی جیہدے نتیجے وچ دسمبر ء نوں بنگلہ دیش ، مشرقی پاکستان دے ناں نوں وانجھیا گیا تے اک وکھرے مُلک وجہوں وجود وچ آ گیا۔ 
انج ویکھیا جاوے تاں مشرقی پاکستان دا لاہمے ہوونا وی زبان دے مسئلے وجہوں ای آہا۔ 
فروری ء وچ جدوں ایہہ دیہاڑ منایا گیا تاں ’’‫ ‘‘ دے ادارے الوں ایہنوں اک خاص ناں دتا گیا ’’مادری زبان تے بولیاں جاون والیاں دوجیاں زباناں وچ سمبندھ‘‘ایتھے دوجیاں زباناں تو مراد کسے اک خطے وچ یاں کسے اک ملک یاں ریاست وچ بولیاں جاون آلیاں دوجیاں زباناں نال ایہدے تعلق دی گل کیتی گئی ہے۔ 
ایس شرط نال ایہہ گل وی جوڑی گئی ہے جو اوہ ملک تے ریاستاں جتھے بہت ساریاں زباناں بولیاں جاندیاں نیں ساریاں زباناں نوں اکو جیہے حقوق تے وقار دین والے ملکاں تے ریاستاں نوں قدر دی نظر نال ویکھیا جاوے گا۔ 
کیوں جو مادری زبان کسے وی منکھ دی ذات تے اوہدی شناخت دا لازمی حصہ متھی جاندی ہے۔ 
ایہی وجہ ہے جو زبان دے حق نوں وی بنیادی انسانی حقاں وچ شمار کیتا جاندا ہے۔ 
تے معاشی سماجی تے ثقافتی حقاں دے بین الاقوامی ماہدے دے نال نال اقوام متحدہ دے ادارہ برائے تعلیم، سائنس تے ثقافت دیاں قرارداداں دی شکل وچ ایس حق دی ضمانت دتی گئی ہے۔ 
مادری زبان وچ تعلیم دین وچ جتھے ہور اہمیت تے فضیلت دسی جاندی ہے اوتھے ای تعلیم، نفسیات تے بہت سارے علوم دے دوجے ماہرین دا مننا ایہہ ہے جو اجیہے بچے جیہناں نوں اوہناں دی مادری زبان وچ تعلیم دتی جاندی رہی ہووے اوہناں بچیاں نالوں ڈھیر ذہین نکلدے نیں جیہناںی اپنی مادری زبان نوں چھڈ کے کسے وی ہور بدیسی زبان وچ تعلیم حاصل کیتی ہووے۔ 
ماہرین دا ایہہ وی آکھنا ہے جو کسے وی بچے دی عمر پنج توں پندرھاں سالاں وچکار بہوں حساس تے ڈھیر اہمیت دی حامل ہوندی ہے تے یاد رکھن آلی گل ہے جو ایہی عمر ہوندی ہے جدوں کوئی وی بچہ پرائمری پدھر تے تعلیم لے رہیا ہوندا ہے یاں پرائمری پدھر دی تعلیم لے کے نکل رہیا ہوندا ہے۔ 
انج آکھنا چاہیدا ہے جو بچے دے ہو ر مُڈھلے حقاں آنگ ای جویں صحت ذہنی تے جسمانی خوراک، تحفظ دے حق اوہنوں یو این او دے چارٹرڈ وچ دتے گئے نیں، اوتھے ای اوہنوں مڈھلی تعلیم وی اوہدی مادری زبان وچ حاصل کرن دا حق دتا گیا ہے۔ 
زبان دی ایس ای اہمیت تے حیثیت نوں مندے ہوئے عالمی پدھر تے زبان دی حفاظت تے ایہدے ودھا تے کھلار آسطے کنے ای معاہدے تے اعلامیے منظور کیتے گئے نیں۔ 
جیہناں وچ ’’ثقافتی تنوع دا عالمی اعلامیہ ء تے ثقافتی ورثے دے تحفظ دا کنونش، ء تے ثقافتی اظہر تے ودھا دا کنونش ء موجود نیں ایس توں وکھ ’’قدیم مقامی لوکاں دے حقاں دا عالمی اعلامیہ‘‘ وی موجود ہے۔ 
ایہناں ساریاں اعلامیاں تے کنونشنز وچ ایس گل دا کھل کے اظہار کیتا گیا ہے جو اوہناں دی تہذیب تے زبان نوں اُکا سنبھالیا ای نہ جاوے سگوں ایہدے ودھا تے کھلار لئی وی کم کیتاجاوے۔ 
ایہناں ساریاں گلاں دی روشنی وچ اسیں جدوں پنجابی زبان دے حوالے نال گل کردے واں ، تاں سانوں اک ای گل پتہ چلدی ہے جو پنجابی زبان نوں اک خاص منصوبے نال پچھانہہ رکھیا گیا ہے اوہدے کئی کارن نیں۔ 
سبھ توں وڈا کارن اوہ خوف ہے جو ایس قدیمی، وڈی تے بھرویں زبان دے ہوندیاں کسے ہورس زبان دا ایتھے ٹھکاناہ نہ بننا ہے۔ 
اسیں تھوڑ اجیہا گوہ کرئی تاں ساڈ ے ساہمنے ایہہ گل کھل سکدی ہے جو کیہڑی زبان ہے جس نوں پنجابی دے ہوندیاں اگے ودھن دا موقعیا نہیں لبھ سکدا۔ 
تواریخی حوالیوں ویکھیا جاوے تاں پتہ لگدا ہے جو پنجابی اک ویلے پڑھن، لکھن تے ترجمے دی زبان رہی ہے تے ایہدے وچ قرآن کریم سمیت تصوف، روحانیت تے داستاناں نال بھرے ادب دا ترجمہ ہوندا رہیا ہے تے ایہنوں مسیتاں، مدرسیاں تے گھراں وچ عام طور پڑھایا جاندا رہیا ہے۔ 
ڈھیر پرانی گل نہیں جدوں پنجاب دے ہر قصبے، گراں وچ ہیر وارث شاہ پڑھن والا نہ ملدا یاں جیہنوں ہیر وارث شاہ پوری دی پوری یاد نہ ہوندی۔ 
انج ہی بابا فرید ، بلھے شاہ ، شاہ حسین ، سلطان باہو ، غلام رسول عالم پوری ، علی حیدر ملتانی ، میاں محمد بخش تے خواجہ غلامی فرید سمیت ہورس صوفیائے کرام دا کلام گلی گلی پڑھیا گاویا تے سنیا جاندا۔ 
ایہناں صوفیائے کرام دے کلام وچ سبھ انساناں آسطے محبت، امن بھائی چارے، روا داری دا درس موجود ہے تے اج وی نفرت، فرقہ پرستی، تعصب تے خوف دے زنگ نوں دلاں توں مکاون لئی ایہناں صوفیائے کرام دے علم توں روشنی حاصل کیتی جا سکدی ہے تے ایس روشنی نوں حاصل کرن دا اک ای وسیلہ رہ جاند اہے تے اوہ ہے پنجابی زبان نوں عام کرنا تے ایہنوں لوکاں دا اپڑاونا۔ 
ایہدے لئی حقیقت پسندی توں کم لیندیاں ہویاں سرکار نوں پنجابی ساہمنے لائے ہوئے سارے مصنوعی ڈکے ہٹاونے پین گے تے اوہنوں اوہدا جائز حق دیونا پوے گا۔ 
سب توں پہلاں فروری دے حوالے نال سلام پیش کرنا اے صلاح الدین نوں جیہنے اپنی ماں بولی لئی اپنے سینے تے گولی کھادی سی تے اوہدے ساتھیاں نوں جیہناں نے فروری نوں اپنی ماں بولی دے حق واسطے اپنا خون دان کیتا سی۔ 
اوس توں بعد شاباش دینی اے اوہناں بچیاں نوں جیہناں نے کدی پرائمری توں لے کے اعلیٰ تعلیم تیکر پنجابی کدی کسے سکول، کالج، یونیورسٹی وچ نہیں پڑھی پر جدوں اوہ اپنی ہون والی پوڑھی تے پیر دھردے نے اوہ بابا بلھے شاہؒ دا ’کیہ جاناں میں کون‘ گاندے نیں، ’تیرے عشق نچایا کر کے تھیا تھیا‘ گاندے نیں، شاہ حسینؒ دا ’مائے نی میں کِنّوں آکھاں درد وچھوڑے دا حال نی‘ گاندے نیں تے جھُردے نیں کہ سانوں ایس زبان دا پتہ کیوں نہیں؟ سانوں ایس بولی دے بہت سارے لفظ جیہڑے ساڈے توں پروکھے نیں، سمجھ نہیں آؤندے تے فیر اوہدی بھال وچ ایدھر اودھر نسدے نیں، اوہناں لوکاں تیکر جیہناں نوں تھوڑا بہت ایس زبان دا پتہ اے۔ 
گل ایہہ وے پئی شاید ای ایس دور دے وچ پنجابی ایس نوجوان نسل تیکر اپڑی ہووے۔ 
ایہہ میرا ذاتی مشاہدہ اے کہ جیہناں دے گھر کدی وی پنجابی نہیں بولی گئی پر اوہناں میوزک دے ذریعے پنجابی سکھی اے، ایس گل توں نتیجہ کیہ نکلدا اے؟ نتیجہ ایہہ نکلدا اے کہ جیہڑی شے فطرت دے نال جڑی ہوئی اے، جیہڑی چیز اپنے اصل دے نال جڑی ہوئی اے، وسیب دے نال جڑی ہوئی اے، اوہدے وچ اینی طاقت اے کہ اوہنوں جِنّا دبایا جائے اوہ اونے ای بھرویں انداز دے نال پرت کے واپس آؤندی اے۔ 
ایس زبان نوں سرکارے دربارے وچ پذیرائی نہیں ملی پر ایہدے اپنے وچ اینا ساہ ست ہے وے کہ ایہہ اپنی ہوند دا احساس دِواندی اے۔ 
اج وی جدوں اسیں گل کرنے آں کہ پنجاب دے باقی صوبیاں دے وچ ماں بولی پرائمری سطح توں لاگو اے تے پنجابی کیوں نہیں تے اوہدے لئی بے شمار ہوڑاں، ہٹکاں سامنے آندیاں نیں جتھے اینے سوال وی اپنی تھاں تے ہے کہ صرف پنجابیاں نوں ای ایہہ احساس کیوں اے کہ جے اسیں پنجابی دی گل کراں گے تے خورے اسیں پاکستانی نہیں رہواں گے۔ 
گل ایہہ وے کہ سب توں وڈی ہجرت کرن والی قوم کس طرح پاکستانی نہیں رہ سکدی۔ 
قوماں رَل کے پاکستان دا حصہ نیں۔ 
ایہہ سارا ساڈا حسن اے کہ اسیں سندھی، بلوچی، پنجابی تے پٹھان آں۔ 
ایہدے وچ ایہہ گل کرنا کہ جے پنجابی لاگو ہو گئی تے خدانخواستہ کسے آئیڈیالوجی نوں خطرہ لاحق ہووے گا، نوجوان نسل نوں ایس جھولے وچ نہ رکھیا جاوے تے بہتر ہووے گا۔ 
دن بدن پنجابی زبان دا طالب علم گھٹدا جا رہیا اے تے جیہڑے طالب علم آ رہے نیں اوہناں دی حالت ایس قدر پتلی اے کہ دل خون دے اتھرو روندا اے۔ 
اوہدی وجہ ایہہ وے کہ کجھ سالاں پہلے تیکر کجھ اساتذہ اجیہے ہوندے سن جے اوہ ایم اے پنجابی کردے سن تے اوہناں نوں ترقی دِتی جاندی سی تے ساڈی بہت پیاری بیوروکریسی نے اوہناں دی اوہ ترقی بند کیتی تے ایم اے پنجابی کرن والیاں دی تعداد گھٹ گئی تے ہن جیہڑے رکھے نیں اوہدے وچ پنجابی لئی کوئی سیٹ نہیں۔ 
میرا سوال ایہہ وے کہ اسیں کیہ صرف لینگوئج پڑھاندے آں یاں اسیں لٹریچر پڑھاندے آں۔ 
انگریزی جے عالمی زبان اے تے سِر مَتھے تے پر میری ماں بولی نوں بھیڑا تے نہ آکھو۔ 
دوجیاں زباناں دے لٹریچر وانگوں پنجابی لٹریچر وی پڑھایا جاندا اے تے دنیا دی کسے وی زبان دے نال ایہنوں عالمی سطح تے مقابلے تے رکھیا جا سکدا اے تے فیر پنجابی نوں ہینا سمجھ کے ایہدے نال ایہو جیہا سلوک کیوں کیتا جاندا اے؟ اک ہور رویہ وی موجود اے کہ تسیں کیہڑی پنجابی دی گل کردے او۔ 
پنجابی وچ تے پوٹھوہاری اے، سرائیکی اے، ہندکو اے، لہجے جیہڑے نے اوہ زباناں دی خوبصورتی ہوندے نیں۔ 
فارسی والے رومی نوں پہلوی، حافظ نوں درّی تے عمر خیام نوں خراسانی نہیں آکھدے فارسی ای آکھدے نیں تے فیر اسیں بابا فریدؒ نوں، وارث شاہؒ نوں، شاہ حسینؒ نوں، بلھے شاہؒ نوں، میاں محمد بخشؒ نوں، خواجہ غلام فریدؒ نوں کیوں خانیاں وچ رکھنا شروع کر دِتا اے۔ 
بلھے شاہ فرید ہوراں جہے جس دھرتی تے وسے نانک ورگیاں سنتاں جتھے راہ ملاپے دسے اوتھے لُوتی لاون والیاں انج اج لُوتی لائی تانے پیٹے والیاں کندھاں توں توں نویں سنائی شریف کنجاہی زباناں دا گُن خوبصورتی اے۔ 
اپنی زبان لئی اِک مُٹھ ہو کے کم کرنا چاہیدا اے تاں جے ایہہ بیڑا پار لگ جاوے۔ 
ڈاکٹر غافر شہزاد پنجابی رہتل نوں تھوڑا جیہا واضح کرن دی وی لوڑ اے۔ 
ساڈے کول کوئی ایسا علم یا ایسی کتاب نہیں اے جو ایہنوں بہت چنگی طرح واضح کردی ہووے لیکن ایہنوں سمجھدے اسی سارے آں کہ اے رہتل، اے وسیب، تہذیب و تمدن کیہ ہیگا اے۔ 
ایہہ اوہی کجھ اے جیہڑا اسیں صدیاں توں کردے آرے آں تے ساڈی زندگی دا حصہ رہیا اے لیکن ایہناں چیزاں پچھے ہر دور وچ کجھ نہ کجھ فکر دیاں تحریکاں ضرور رہیاں نے۔ 
ایہہ وی اِک جھگڑا اے کہ پنجابی وسیب دی گل کیتھوں شروع کرنی چاہیدی اے۔ 
میں تھوڑا جیہا تُہانوں صوفیاں دے حوالے نال دسن دی کوشش کراں گا کہ اوہ دور جیہدے وچ صوفی اس دھرتی دے اُتے اپنے نقش بنا رَہے سی تے اوہناں دیاں کجھ گلاں تے اوہناں گلاں دے حوالے نال کجھ تاریخی بھلیکھے جیہناں دے اُتے وی غور کرن دی ضرورت اے۔ 
اسی ایہہ دیکھدے آں کہ صوفی زیادہ تر توں آئے۔ 
ایہہ غور کرن دی وی ضرورت ہے کہ ایہہ گلاں انج کس طرح ہوگئیاں۔ 
ایہناں دے پچھے کون لوک سی اوہ عہد یا اوس دور دے اقتدار پرست لوک جیہناں دے کجھ مفادات وابستہ سی یا جیہناں دے اس دھرتی نال مفادات وابستہ سی۔ 
سانوں ایہہ دس دتا جاندا اے کہ صوفیا نے اسلام پھیلایا میں بڑیاں لوکاں کولوں سوال پچھیا اے۔ 
بڑیاں کتاباں تلاش کیتیاں نے کہ کیہڑے صوفی نے کِنوں کِنوں مسلمان کیتا اے۔ 
مینوں کسے جگہ تے کوئی صوفی کسے نوں مسلمان کردا نظر نہیں آندا۔ 
جس طرح کہ تاریخ وچ سانوں پڑھایا جاندا اے۔ 
میں جس ویلے ’’کشف المحجوب‘‘ چُک کے تکدا آں تے اوہدے وچ داتا گنج بخش علی ہجویریؒ لکھدے نے کہ ’’میں جس ویلے ایتھے آیاں تے میں اک مدرسہ کھولیا تاکہ لوکاں نوں تعلیم دیاں لیکن جلد ہی مینوں ایہہ احساس ہویا کہ مدرسے دی وجہ توں میری عبادت وچ خلل پے رہیا اے، میری ریاضت متاثر ہو رہی اے تے میں مدرسہ بند کر دتا۔ 
تے جے علی ہجویریؒ نے مدرسہ بند کر دتا تے فیر اوہنے کیہنوں تعلیم دتی اے۔ 
ایہہ سوچن آلی گل اے۔ 
بابا فریدؒ دے بارے وچ، شاہ حسین دے بارے وچ، ذرا غور تے کرو کہ کدا ہتھ پھڑ کے اوہناں نے بیعت کیتی تے کیہنوں مسلمان کیتا اے۔ 
اے مغالطہ پیدا کیتا گیا سی۔ 
مینوں ایہدیاں جڑاں خلیق نظامی توں پچھے نہیں ملدیاں ہیگیاں۔ 
خواجہ معین الدین چشتیؒ بارے وی مغالطہ پایا جاندا اے کہ جدوں اوہ ایس دھرتی اُتے تشریف لیائے تے اوہ داتا دے حضور حاضر ہوئے اوتھے چلّا کٹیا تے اوہناں دے قدماں اَل کھڑے ہو کے آکھیا کہ گنج بخش فیض عالم مظہرِ نور خدا ناقصاں راہ پیر کامل کاملاں راہ رہنما خواجہ معین الدین چشتی دی چلّا گاہ حالے وی موجود اے توں اوتھے اجمیر وچ جس ویلے اوہناں دا عُرس ہوندا اے تھے ایتھے وی عرس منایا جاندا اے لیکن توں پہلے اس چلّا گاہ دے بارے وچ کوئی پتہ نہیں چلدا۔ 
ایہہ غور کرن والا سوال اے کہ اوہ کتھوں آگئی۔ 
اگر تاریخ نوں غور نال دیکھیے تے پتہ چلدا اے کہ جس ویلے اوتھے انڈیا دے وچ اوہناں دے مزار دے اُتے حجِ اصغر ہندا سی اوس ویلے توں دا ہے۔ 
اس دے وچ دیکھو تے داتا گنج بخشؒ دا مزار تے سوائے قبراں دے کجھ نہیں نظر آندا۔ 
ایہہ کیہیا جاندا اے کہ شاہ چراغ دے مزار توں دیگاں جیہڑیاں ودھ جاندیاں سی اوہ لوکاں نوں تقسیم کرن آستے داتا دربار تے لے جائیاں جاندیاں سی تے ہن اک سو سال وچ داتا دربار نوں ایس مقام تے لیان والیاں لوکاں دے بارے وچ کدی سوچیا اے۔ 
میں اس روحانی قوت دا ذکر نہیں کر رہیا اوہ اِک علیحدہ اے لیکن اس دے پچھے کجھ سیاسی تے سماجی قوتاں نے۔ 
فیر اک واری واپس جاواں گے کہ صوفیاں نے اسلام پھیلایا۔ 
بابا فریدؒ دا جیہڑا گدی نشین اے اوہنوں سجادہ نشین نہیں بلکہ دیوان آکھیا جاندا اے جس دا مطلب اے جس توں مراد اے کہ اوہ فصلاں توں لگان وصول کر کے حکومت نوں پہنچاندا اے۔ 
لیکن صوفیاں نوں اسلام نال جوڑ کے اسی جو حاصل کیتا ہے اوہدے نتائج نظر آرہے نے کہ تہانوں ہر مزار دے نال مسجد نظر آوندی اے۔ 
ایہہ اوہی تاریخ دا مغالطہ ہے کہ صوفیاں دا اسلام نال اوہ تعلق ہے جیہدی وجہ توں اے مسجداں مزاراں دے اندر بنایاں گئیاں ہُن اوہ مزار نہیں رہے تے مسجد کمپلیکس بن گئے نے۔ 
ہُن اوتھے تسی نہ ڈھول وجا سکدے اوہ نہ بھنگڑا پا سکدے او نہ اوہ پوریاں کر سکدے اوہ جیہناں گلاں دا تعلق اے ایہناں لوکاں نال۔ 
اسلام نوں جدوں صوفیاں دے مزاراں نال جوڑیا جاندا اے تے اوہ ساڈے سامنے گلاں منظر تے آندیاں نے۔ 
شاہ حسینؒ دے بارے وچ میں اوہنوں ہمیشہ شاہ حسینؒ آکھنا آں اوہنوں مادھو لال حسین آکھن آلا کون ہیگا اے۔ 
مادھو نو مادھو لال بنان والا اوہدا اِک شاگرد اے جیہدی کتاب دا نام ’’حقیقت الفقراء‘‘ اوہنے اوس کتاب وچ اوہ داستان بیان کیتی اے۔ 
پیر مکّی دے بارے وچ کہیا جاندا اے کہ اوہ حضرت داتا گنج بخشؒ دے اُستاد سن لہٰذا پہلاں اوہناں دے استاد دے دربار تے حاضری دیو تے فیر داتا صاحب آؤ۔ 
تاریخ اٹھا کے دیکھو تے پتہ چلدا ہے کہ اوہ سال بعد عزیزالدین پیر مکی دنیا تے تشریف لیائے۔ 
ایہہ سارے مغالطے سیاسی حوالے نال پیدا کیتے گئے نیں۔ 
اقبال قیصر فروری، ڈھاکہ ، مشرقی پاکستان فیر فروری یونائیٹڈ نیشن ، ماں بولی دیہاڑ، چارٹر اُتے دستخط، حکومتِ پاکستان، بدنامی دنیا بھر وچ پَر، پرنالہ اوتھے دا اوتھے۔ 
اردو، اردو تے بس اردو پاکستان اِک ملک ہندوستان دے مسلماناں دا دو قومی نظریہ دے تحت بنیا اسلامی جمہوریہ پاکستان کہوایا۔ 
مسلماناں دا مذہب اسلام، کتاب قرآنِ پاک، قومی زبان عربی نہیں اُردو فورٹ ولیم کالج وچ پڑھائی گئی جیہڑی کدے وی حضورﷺ یا صحابہ کرامؓ نے نہیں سنیا کہ بولی ہووے، مگر اسلام دے قلعے دی زبان اُردو اُردو تے بس اُردو۔ 
اج فیر فروری ء پنجاب انسٹی ٹیوٹ ولوں کیتے گئے پروگرام دا پہلا دیہاڑ تے تیسرا اکٹھ پنجاب دی رہتل دے بھلیکھے، کیہڑا بھلیکھا تے کیہڑی رہتل۔ 
زبان، کلچر تے دی گل اوہ کرن جواہدے تے ماّن کردے نے جو اپنی زبان تے کلچر نوں اپنا دین، ایمان تے سیاّن مندے ہون۔ 
جیہناں سب کجھ تج دِتا اوہناں نوں کیہ لگے؟ ساڈیاں جڑاں نہ مکے نہ مدینے نہ ہند نہ سندھ نہ پورب نہ پچھم تے نہ ہی اپنی دھرتی اُتے بس اینی گل سی، جِتھے ویکھاں تَوا پرات اوتھے گاواں دِن تے رات میرا کھیتر ہے پنجابی رہتل بارے تاریخی بھلیکھے ہوسکدا اے کہ اے بھلیکھا فخر زماں صاحب نوں ہوے یا ڈاکٹر مبارک ہوراں نوں یا پنجاب دی سرکار نوں ہوسکدا اے مینوں تے کوئی بھلیکھا نہیں۔ 
مینوں پتہ اے کہ دنیا اندر ملن والے انسانی وجود دے نشاناں وچوں مڈھلے نشان اٹک توں ملے۔ 
مینوں ایہہ وی بھلیکھا نہیں کہ ساڈی رہتل کروڑاں ورہیاں پرانی اے یا اے ء توں بڈھی اے۔ 
پتھر دا زمانہ، مڈھلا ہڑپہ دور، ٹیکسلا ، بدھ مت، جین تے ہندو شاہیہ تے الیگزینڈر یونانی اوہناں توں چل کے اسلامی حملے ایس توں اگے پاکی تے پلیتی دی کھیڈ۔ 
فیر دو دھڑے اِک دا واسطہ ہڑپہ اپنی رہتل تے رہتل دا مڈھلا چن دوجے دھڑے واسطے عبرت دا نشان۔ 
زندہ قوماں اپنے ورثے اُتے مانّ کردیاں نے ساڈے حکمراناں نے ساڈی ایہو جیہی شکل بنائی اے کہ اسی اپنی کروڑاں وَہریاں دی رہتل نوں اپنے واسطے سوائے عبرت دے نشان دے کجھ نہیں سمجھدے۔ 
پاکستان آرکیالوجی والیاں تیکر پنجاب دیاں تھیواں تے پُرانیاں اساڑیاں نوں اِک تھاں جمع کرن دا بیڑا کیتا اوہناں دی کھوج بھاویں ادھوری رہ گئی۔ 
پورے پنج ضلعے اُکا چھڈ دتے فیر وی جو ضلعے سامنے آئے اوہناں دا کجھ مکھ مہاندرا انج اے۔ 
پتھر دے زمانے دیاں کوئی تھاواں جوضلع اٹک، راولپنڈی ، جہلم تے ہری پور دے علاقے وچ نے۔ 
ہاکڑا ، پتھر تے مڈھلے علاقے دیاں پنجاب وچ کوئی تھاواں نے جو لیّہ ، مظفر گڑھ، بہاولپور ، شیخوپورہ ، دینا پور ، لودھراں ، فیصل آباد ، ڈی جی خان ، خانیوال ، وہاڑی تے ساہیوال ضلعیاں وچ موجود نے۔ 
‫ گندھارا ویلے دیاں پنج تھاواں صرف ضلع بہاولنگر اندر نے تے بہاولپور وچ نے ہندو شاہیہ زمانے دیاں تھاواں نے جو سیالکوٹ ، ملتان ، نارووال ، جھنگ ، شیخوپورہ ، حافظ آباد ، گوجرانوالہ ، خانیوال ، سرگودھا تے بہاولپور دے ضلعیاں وچ موجود نے۔ 
شروع دے مسلم ویلیاں دے علاقاں دی گنتی اے جیہڑی پورے پنجاب دے ہر ضلع وچ ملدیاں نے مسلم تے مغل ویلے دا لیکھا جوکھا کریے تے ایناں دی گنتی بندی اے۔ 
ویلے دیاں تھاواں متھیاں نے تے انج پورے پنجاب اندر عمارتاں، ٹبے تے کھولیاں دی گنتی اے۔ 
ایہہ اوہ گنتی اے جیہدے وچ پوٹھوہار دے پنج ضلعے وی شامل نے تے نہ ہی پنجاب دیاں مشہور تھاواں دا ذکر آچکیا اے اوہ وی ایہدے وچ شامل نیں۔ 
آؤ ویکھدے آں کہ اسی اپنے ورثے نال کیناں کہہ پیار کر سکدے آں تے سانوں کیہڑے کیہڑے رہتلی بھلیکھے نے۔ 
ایہہ اوہ ٹلہ جوگیاں جتھے رانجھا کن پڑوائے جتھے پورن بھگت نے پگنی لئی تے جتھے ابوریحان البیرونی نے زمین دا قطر ماپیا اے ساڈی رہتل تے تہذیب دا وڈا نشان اے لیکن ایہدی اہمیت بس اینی اے کہ ایہدیاں اِٹاّں ہن بازار وچ وِکن لگ گئیاں نے اور ہو سکدا اے کہ کل نو ایہہ وی کجھ نہ بچے تے اُجڑ جاوے۔ 
ایس توں اگے ایہہ تصویر اے جتھے بابا نانک نے بیٹھ کے شاعری کیتی تے پنجابی دا دوسرا وڈا شاعر اے تے اوہدی حالت تہاڈے سامنے اے ہزار سال تو اے آباد ٹِلّا ۔ 
مینوں خبراں کِس پہنچائیاں جادوگراں دا ڈیرا، ہند اندر جوتاں صدیاں توں جگائیاں نے ننگے بدن تے تیڑ لنگوٹیاں نے کھڑاواں لکڑی دیاں پیریں پائیاں نے سکھاں واسطے پُت فقیر ہوئے ماواں خبراں لین نہ آئیاں نے ایس توں اگے اِے کٹاس راج ۔ 
دنیا اندر ہندواں دے دو وڈے تیرتھ تے اِک تیرتھ میرے ایس پاکستان دی دھرتی اُتے موجود اے تے اوہنوں کٹاس راج کہیا جاندا اے۔ 
ایہہ اوہ تھاں اے جیہدے بارے وچ ہندواں دا خیال اے کہ ایتھے پاروتی دا اتھرو ڈگیا تے اِک ایس تھاں تے ڈگیا تے اِک انڈیا وچ ڈگیا۔ 
ایس جگہ تے اک چشمہ اے جیہڑا سُک رہیا اے تے ہندو عقیدے دے مطابق جس دن ایہہ سُک گیا اوس دن قیامت آئے گی۔ 
ایس توں اگے اے قصّور دا جین مندر جو کوٹ رقم دین دے اندر ہے۔ 
ایس دے دو حصے نے اک ء بنیا تے اک صدی دا ہے۔ 
ایدھیاں وی اٹّاں مٹی دا ڈھیر ہوگیاں نے۔ 
ایس توں اگے مظفر گڑھ دا ویں صدی وچ بنن والا مسلم مقبرہ چھڑ دے کنارے ہے۔ 
ایہہ اِک صوفی دا مقبرہ اے جیہنوں لَتّھو دا مقبرہ کیہندے نے تے ایہہ ہن اپنی زندگی دے آخری ساہ لے رہیا اے۔ 
ایس توں اگے اِک مسجد دا ذکر اے جدھے متعلق لوک کیہندے نے کہ ایہہ منحوس مسجد اے۔ 
اوتھے نماز وی نہیں پڑھی جاندی۔ 
ایہہ پِنڈ کِھیوے دی مسجد اے جیہڑا ضلع چنیوٹ دے اندر تے ایس مسیت دے بارے حافظ برخور دار کیہندے نے۔ 
صاحبا پڑھدی پٹیاں تے مرزا پڑھے قرآن وچ مسیت تے لگیاں جانے کل جہان ایہہ ٹیلے، ٹبے، کھولے سارے ساڈی ثقافت دا حصہ نے۔ 
سانوں ایہناں نو انج مردیاں نہیں چھڈنا چاہیدا۔ 
اشتیاق احمد لڑی سینما وچ پنجابی دا حصہ۔ 
ڈاکٹراشتیاق احمد ۔۔ 
لڑی پنجابی داسُچا کاما تے آگو سادھو بننگ دوجی لڑی ’’فن طبلہ نوازی‘‘تے اُستاد واجد علی ہوراں دا لیکچر سینما وچ پنجابی دا حصہ۔ 
لوک جاگرتی اتے ذمہ واریاں آدمی سماجی جانور ہون دے ناطے سکھدا اتے سکھاؤندا ہویا زندگی گزار جاندا ہے۔ 
اس زندگی جیون وچ سماج دے لوکاں اندر اک خاص کمزوری ہوندی ہے۔ 
اوس کمزوری کارن سماج اندر کئی قسم دیاں مشکلاں پیدا ہوندیاں ہن۔ 
اوہ ہے دوسریاں وچ بے مطلب اتے زیادہ دھیان دے کے تنقید کرن دی عادت۔ 
دوسرے نے بھاویں کوئی کم کنا وی ۔۔۔ 
اگے پڑھو پنجابی داسُچا کاما تے آگو…سادھو بننگ پہلی لڑی عنایت حسین بھٹی فلمساز، اداکار، گائیک، کالم نگار تے دینی پنجابی گیتاں دی شہزادی۔۔۔ 
زبیدہ خانم سُچل سُراں دی رانی۔۔۔ 
مہناز بیگم پہلی جھاکی بھانا ربّ دا ڈراما وِچ ادب دا نوبل انعام امرتا پریتم دا کردار نبھاون لئی سوناکشی سنہا تیار ٹپہ گائیکی لال بتی رفاقت حسین ممتاز نویکلے سبھا دا شاعر عالم لوہار ، عوامی موسیقی دا شہنشاہ ہالی وڈ جوڈی فوسٹر دا اپنی سہیلی نال ویاہ پنجاب دے مصور غلام رسول دی اک واری فیر ہجرت نصرت فتح علی خاں گلاں منیر نیازی دیاں وارث لدھیانوی بابا جی ۔ 
اے چشتی فِلمی سنگیت دے مہان پِٹھّورتی گائک منّا ڈے بوہتا پیار نہ کریں نہیں تے رُل جائیں گا لوک گائیکہ افشاں ۔۔۔ 
ناچیز نذرانہ لوک گائیکہ تے تھل دی دھی ریشماں زیرو ڈارک تھرٹی پاکستانیاں لئی شرمندگی دا کارن؟ لڑی نورجہاں لڑی نورجہاں نائٹ کلب وچ مفت داخلے واسطے کیہ چاہیدا اے؟ سنجے دت نے ڈائریکٹر اں یقین دوایا اے کہ اوہ جیل جاون توں پہلے اپنیاں فلماں پوریاں کرن گے دس منٹ دا ڈھائی کروڑ، پریانکا بالی وڈ دی سب توں مہنگی آئٹم کوین وینا ملک نے مرداں توں اک منٹ وچ چُمیاں لے کے نواں ریکارڈ بنا دتا عامر خان دی برطانوی وزیراعظم دے گھر دعوت کدی سوچیا وی نہیں سی ایڈی چھیتی مشہور ہو جاواں گی مومو پاک بھارت محبت ودھاون لئی منصوبے بناون عارف لوہار مشہور ٹی وی ایکٹر ماجد جہانگیر وی سیاست وچ اُتر آئے، ن لیگ نوں ٹکٹ دی منگ حکومت فلم انڈسٹری واسطے جدید مشینری امپورٹ کرے بابرہ شریف ممبئی وینا ملک دی نویں فلم دیاں دُھماں اشتیاق احمد لڑی ا نگریزوں ترجمہزبیر احمد کالونی گیراں اوس سینما نوں ترجیح دتی جیہدا مُڈھ متھہاسمتھالوجی اتے کالونی گیری توں پہلوں دی تواریخ سی۔ 
میں اک اجیہے پنجاب نوں خیالدا آں جیہڑا کھلارواں تے رلواں اے تے جس وچ اوہ سارے پنجابی بولن والے نیں جو پشور اتے بنوں۔کوہاٹ،کوئٹہ 
اتے ہور دوجیاں تھاواں اُتے رہندے نیں جیویں چڑھدے ول دہلی تیک۔ 
کالونی گیری اتے ایس توں پہلاں دا پنجاب جیوندی جاگدی اک تگڑی کہانی ریت رکھدا سی جو سورمیاں تے رومنچک قصّیاں نوں سُر سنگیت وچ کردی سی۔ایس 
لئی اجہیاں کہانیاں ہیر‫ ،‫ میہنوال ،‫ پُنوں ، پُورن بھگت بیٹھکاں اتے داریاں وچ گائیاں جاندیاں سن جاں پنڈ دے چونکاں وچ اُچے،لمے رُکھاں ہیٹھ۔کسبّی 
قصّہ کار پنجاب وچ پھردے رہندے سن جو مہابھارت ،‫ ،‫ اتے امیرحمزہ تے ہوراں دیاں اجہیاں کہانیاں سُناندے سن۔رام 
لیلا دے دیہاڑ اُتے،ایہہ پھرنتو راہس دھارئیے سُنیراں ساہمنے راہس رچاندے سن۔اِنج 
ای محفل ء سما جیویں قوالی تے دوجیاں سانجھیاں سنگیت مجالساں صوفی خانقاہواں اُتے رلے ملے دھرمی سُنیراں نوں ٹُنبدیاں سن۔ 
شاہ حُسین ،اک نابر صوفی جو شراب پیندا تے لہور دیاں گلیاں وچ مست ہو نچدا سی۔ 
اوس دے اچرج ورتارے اتے انکاری جیون ڈھنگ نے وسوں دے پچھل پیریاںقدامت پسند نوں کوڑ چڑھا دتی تے اوہناں اکبر بادشاہ نوں جیہڑا اوس ویلے لہور ای سی آکھیا پئی ایس دا مادھو لال نال گوڑھے تعلق پاروں مکّو ٹھپیّا جاوے۔‫ 
شاہدرے دا اک سوہنابراہمن مُنڈا سی جو راویوں پار چڑھدے کنڈھے رہندا سی۔‫ 
نے اوہناں دے وکھالیاںاحتجاج نوں مُکھ نہ دھریا ۔شاہ 
حُسین تے مادھو لال اکو مقبرے وچ دفن نیں تے ورھے وار عُرس وچ بہوں گنتری دے لوک رلت کردے نیں۔مگروں 
بُلھے شاہ وی جو اک ہور نابر صوفی تے شاندار شاعر سی۔۔اوس 
نیڑھے دے قصور توں ہجرت کر کے،‫ ڈیرا لایا جتھے اوہناں وی بہوں گنتری دے اپنے ورگے انکاریاں نوں جُوڑ لیا۔اوہ 
تے اوہناں دے صوفی مُرشد شاہ عنایت قادری ، قادری شطاری سلسلے دے سن جو اسلامی تے ہندو صوفی مت نوں جوڑدا اے تے بندے دے وجود دی اکائی اُتے زور دنیدا اے،اتے ایس وچار نوں وحدت الوجو دا دا ناں دتا جاندا اے۔ 
جے اسیں ہن جوگی تے بھگتی لہراں دے اثر نوں ساہمنے لیائیے اتے بابا نانک دے مہاں اثر نوں وی لئیے،جیہناں دا سنگی بھائی مردانہ سی تے جتھے وی اوہ بھلیائی دے وچار لئی جاندے سن نال جاندا سینانک دُکھیا سبھ سنسار،اسیں اوس نیہہ نوں موکھلا کرسکدے آں جس وچ کئی طراں دے اثر سن،جیہناں جنگ دیاں سختیاں اتے اوہناں جھیڑیاں نوں نرم کیتا جیہڑے پنجاب دے ویری سن کیوں جے پنجاب ہمیش کابل تے دہلی ۔‫ 
دے فوجی جھیڑیاں وچ ولیا جاندا سی۔ 
اسیں کہہ سکنے آں پنجاب اک اجیہی رہتلی تے غیرکٹڑتا دی جُوہ سی جتھے دویں دھرم کرڑا اسلام تے کٹڑ ہندومت بہتا چر اک دوجے اُتے بہتا اثر نہ پا سکے اتے انت صوفی،جوگی،بھگتی،گرو ریت نے جگ دُھمی سیانپ جیو تے جیون دیو‘ دے فلسفے دی اگوائی کیتی۔ 
اورنگ زیب تے مذہبی کٹڑتا دا چڑھا اجہیاں صوفی رتیاں نوں دھکا سی تے میرا وچار اے سنگیت اُتے ہٹکاں نیں بھاویں پنجاب دے مسلمان سنگیت کاراں تے دوجیاں نوں شیعہ فرقے ول گھل دتا کیوں جے اصلوں جدوں اوہ ہندو مت توں اسلام ول آئے تے اوہناں نوں صوفیاں دا تھاپڑا سی جیہڑے رلویں تے جوڑویں وچاراں دی گل کردے سن تے سُنی اصولاں نوں مندے سن۔ایہہ 
اک اجیہی گل اے جو کھوج دی منگ کردی اے۔اوہناں 
دی اک لگر سُنی رہی تے ایہہ قوالی گاون والے بن گئے۔‫ 
زیب دی شُدھی جو نقصان کیتا خورے اوہ ایناں گوڑھا نہ مہاراجہ رنجیت سنگھ دے راج وچ دربار دا سنگیت کاراں نوں تھاپڑا مُڑ پرت آیا تے لہور وچ گاؤن نچن آلیاںکورٹیزن دی رہتل دی چڑھتل ہوئی۔ 
اصل وچ مہاراجہ دی من مرضی دی حیاتی وچ گاؤن نچن آلیاں دے کوٹھیاں اُتے آون جاون رہندا سی۔ایس 
نال سنگیت تے ناچ نوں چنگی ہلہ شیری ملی تے راہس دھاریاں تے نقلیاں نوں وی۔‫ 
سنگھ دی موت پچھوں لہور دی ریاست چھیتی ڈھیہہ پئی تے برطانیہ نے فوجی پکھوں پنجا ب اُتے وچ مَل مار لیا۔فلماں 
تے سینما دا وارا اجے بھلک وچ دُورڈا سی پر ایس دا مُڈھ پنجاب اندر جیوندے ماندے سنگیت ،ناچ تے مشہور راہس دھاریاں دی شکل وچ رکھ دتا گیا سی۔ 
لوک جاگرتی اتے ذمہ واریاں سینما وچ پنجابی دا حصہ۔ 
لوک جاگرتی اتے ذمہ واریاں ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار کلاواں تے کلاکار لوک جاگرتی اتے ذمہ واریاں لوک جاگرتی اتے ذمہ واریاں بھوپندر سنگھ دھالیوال آدمی سماجی جانور ہون دے ناطے سکھدا اتے سکھاؤندا ہویا زندگی گزار جاندا ہے۔ 
اس زندگی جیون وچ سماج دے لوکاں اندر اک خاص کمزوری ہوندی ہے۔ 
اوس کمزوری کارن سماج اندر کئی قسم دیاں مشکلاں پیدا ہوندیاں ہن۔ 
اوہ ہے دوسریاں وچ بے مطلب اتے زیادہ دھیان دے کے تنقید کرن دی عادت۔ 
دوسرے نے بھاویں کوئی کم کنا وی ودھیا کیتا ہووے، اوس وچ نقص کڈھنا لوک پرورتی عام ہی بن گئی ہے۔ 
گھٹ پڑھے لکھے تاں کی ساڈی سوجھوان اتے پڑھی لکھی جماعت اس عادت دی بری طرح شکار ہوئی چاروں پاسے دیکھی جا سکدی ہے۔ 
اینا پڑھن لکھن توں بعد وی اوہناں دی ایہہ عادت ختم نہیں ہوندی ہے۔ 
آپنے آپ وچ بھاویں کوئی گن نہ ہووے اوہ نہیں دیکھدے ہن۔ 
مگر دوسریاں نوں بغیر فیسوں نصیحتاں دینا آپنا حق مندے ہن۔ 
دوسریاں دی زیادہ نہتط چینی کرن دی عادت کیوں پیدا ہوئی ہے۔ 
اس اپر کافی سوچ وچار کرن توں بعد ایہہ چیز ساہمنے آئی ہے، جس دے اندر کوئی گن نہ ہووے اتے نہ کجھ کرن دی عادت ہووے۔ 
ایہہ گھاٹ بےمطلب دی تنقید کرن دی عادت نوں جنم دیندی ہے۔ 
دوسریاں دا چنگا کیتا ہویا جاں کسے دا چنگا ہوندا دیکھ کے اوہ برداشت نہیں کر سکدے ہن۔ 
ایہو جہے بندہ دے من اندر ہمیشہ جوآلامکھی بنیا رہوندا ہے۔ 
اوہ اوس جوالامکھی نوں بجھاؤن لئی اتے آپنا من ہولا کرن واسطے دوسریاں دی آلوچنا کردے ہن۔ 
ایہہ نہ کجھ کرن دی عادت دے نال نال ہور عادت وی بن گئی ہے، دوسریاں نوں دوش دین دی، بھاویں اوہ کم اوس دے آپ دے کرن دے قابل ہووے۔ 
لیکن اوس دا دوش دوسریاں دے گل مڑھنا اک عادت ہی ہو گئی ہے۔ 
اس طریقے دا رویہ تقریباً ہر جگہ ملدا ہے۔ 
مقامی گلیاں اتے محلیاں وچ جو کم ساڈے آپنے آپ ہی کرن والے ہوندے ہن۔ 
اوہ کم آپ نہ کرکے سرکار جاں سرکاری اہلکاراں نوں نہ کرن لئی مجرم ٹھہرایا جاندا ہے۔ 
پنڈاں اتے شہراں وچ چبوتریاں، دروازیاں اتے ستھاں وچ لوک اکٹھے ہو کے بیٹھدے ہن۔ 
گپاں شپاں اتے ہور کئی قسم دیاں کھیڈاں کھیڈدے ہن۔ 
اس طرح کرکے آپنا پورا دن گزاردے ہن۔ 
ہور تاں کوئی سانجھا کم کیہ کرنا ہے۔ 
اوہ جتھے بیٹھدے ہن، اوس سانجھی جگہ نوں تھوڑا ادم کرکے صاف نہیں کردے ہن۔ 
اوس جگہ نوں صاف کرن دی اوہناں دی ذمیواری وی بندی ہوندی ہے۔ 
اوہ کم آپ نہ کرکے پنچائت جا سرکار نوں نہ کرن لئی بےمطلب اتے نہ بندی تنقید کردے رہوندے ہن۔ 
ساڈی اس طرح دی رُچی توں صاف ظاہر ہوندا ہے کہ ساڈے سماج اندر کوئی سانجھا لوک بھلائی کرن والا وڈا جاں چھوٹا کارج سوے اچھا نال کرن دا گن حالے پیدا نہیں ہویا ہے۔ 
آپنی بہتر جیون طاقت بناؤن لئی، کجھ کم آپنے آپ کرنے پیندے ہن۔ 
اوہناں واسطے سرکار اپر نربھر نہیں ہونا چاہیدا ہے۔ 
سرکار وی ایہو جہے مقامی کم نہیں کر سکدی ہے اتے سرکار دی ہر چھوٹا گھریلو کم کرن دی ذمیواری وی نہیں بندی ہوندی ہے۔ 
آپنے ہتھیں آپنا کارج آپ ہی سنوارنا پیندا ہے۔ 
لوک بھلائی کرن والے کماں وچ تاں ساڈے لوک کیہ یوگدان کر پاؤن گے۔ 
جدوں کہ لوکاں دے ساہمنے چھوٹیاں چھوٹیاں غلطیاں، کمیاں پیشیاں واپردیاں ہن اتے آپ اوہناں دا اثر آپ ہی بھگت رہے ہوندے ہن۔ 
اوہناں غلطیاں نوں ہوندیاں لوک آپنیاں اکھاں نال دیکھدے ہن۔ 
مگر ایہہ سبھ کجھ دیکھن توں بعد وی ٹھیک نہیں کردے۔ 
بلکہ ان ویکھیا کر دیندے ہن۔ 
یاد رکھنا چاہیدا ہے کہ ایہہ چھوٹیاں دکھائی دین والیاں غلطیاں بہت وڈیاں جان لیوا ہونیاں دا کارن بن جاندیاں ہن، جس وچ قیمتی جاناں چلیاں جاندیاں ہن۔ 
ہر جگہ سرکاری ملازم حاضر ہو کے ہر کم نہیں کر سکدا۔ 
ٹھیک ہے سرکاری ملازم وی ساڈے وچوں ہوندے ہن۔ 
اوہناں اندر وی لوکاں لئی ذمیواری دا جذبہ ساڈے ورگی ہی ہے، جس نوں اک دفعہ سرکاری نوکری مل جاوے اوس دا کوئی کجھ وی نہیں وگاڑ سکدا۔ 
بھاویں اوہ آپ کم کرے جاں نہ کرے۔ 
سرکاری ملازماں نے لوک بھلائی دے کم تاں کیہ کرنے ہوندے نیں۔ 
اوہ تاں قانون مطابق نبھاؤن والیاں ذمیواریاں نوں وی پوری طرح نہیں کردے۔ 
سڑک جاں کسے ہور آواجائی دے رستیاں وچ کوئی اٹ، پتھر آد ڈگ پوے جاں کوئی ٹوآ پے جاوے، جس کارن مارُو ہونی ہو سکدی ہے، اوس نوں کوئی چکدا نہیں ہے۔ 
اڈیک گھراں، پا۔نیاں، 
ریلوے سٹیشناں، بس اڈیاں، آشرماں، دھرم شالہ اتے وشرام گھراں وچ وی پانی دیاں ٹوٹیاں کھلیاں وگدیاں رہندیاں ہن، جس نال پانی سڑکاں اتے ہور جگہ نوں متاثر کرکے آواجائی بری طرح پربھاو ہو رہی ہوندی ہے۔ 
تھوڑا اُدم کرکے کوئی ٹوٹی جاں پائیپ لائن نوں بند نہیں کردا ہے۔ 
ایہہ سبھ کجھ برا ہوندا دیکھ کے سبھ کول دی لنگھ رہے ہوندے ہن۔ 
مینوں کی کوئی ہور کرے گا۔ 
مینوں ایتھوں کیہ ملنا ہے۔ 
ایہہ کم میرے کرن دا نہیں ہے، ایہہ چھوٹے لوکاں دا کم ہے۔ 
اگر میں ایہہ کم کروگا دیکھن والے مینوں کی کہن گے۔ 
میرا سماج وچ رتبہ گھٹ جاوے گا اتے مینوں ایتھوں کیہ ملنا ہے۔ 
چنگا ہون دیو ہور خراب رستہ تاں ہی لوکاں نوں سرت آوے گی اتے دماغ ٹھیک ہووےگا۔ 
ساڈے لوک اس دے ہی قابل ہن۔ 
اتھے ایہہ سوچن والی گل ہے بھلیا لوکا توں وی تاں لوکاں وچ شامل ہے۔ 
اگر لوک اؤکھے ہو رہے ہن، توں وی اوہناں نال اؤکھا ہو رہیا ہے۔ 
توں کوئی انوکھی دنیا وچ تاں نہیں رہ رہیا بلکہ اس سماج دا ہی حصہ ہے۔ 
کسے ملک دی خوش حالی اوس ملک دے اکلے مادی ڈھانچے نوں انت کرن نال نہیں ہوندی ہے۔ 
بلکہ لوک سوچ اتے آچرن دی زیادہ اہمیت ہوندی ہے۔ 
جس قوم، سماج، ملک دے لوک آپنی بھلائی کرن لئی جاگروک ہوندے ہن۔ 
چوکنے ہو کے وفاداری نال آپنے اصلی من نال لوک دکھاوے توں بغیر آپنے فرضاں نوں نبھاؤندے ہن، اوتھے سماج ہمیشہ بلندیاں تے ہوندا دیکھیا جا سکدا ہے۔ 
اُسارُو لوک سوچ، سماج اتے لوکاں اندر دوسریاں پرتی فرض نبھاؤنا بالکل نہ دے برابر ہے۔ 
سفر کردے سمیں، کسے گروپ وچ جاں من منوتیاں کرن سمیں ہوئے لوک اکٹھ دی حالت دیکھن والی ہی ہوندی ہے، جس طرح جانوراں دے اکٹھ وچ آپو آپنی پئی ہوندی ہے، اوہی ورتارا سلجھے ہوئے سمجھے جاندے لوکاں وچ وی ملدا ہے۔ 
سوے اچھا نال فرض نبھاؤن لئی ساڈے کسے وی پاسیوں کوئی جتن نہیں ہو رہیا ہے۔ 
خدغرضی ہر جگہ اس قدر پھیل چکی ہے، جس دا رکنا مشکل لگ رہیا ہے۔ 
ایہہ خدغرضی گھٹن دی بجائے دن بہ دن ودھدی ہی جا رہی ہے۔ 
عوامی تھاواں اپر لوک مل ورتن دے ڈھنگ نوں دیکھ کے انج محسوس ہوندا ہے جویں ایہہ ملک لوکاں دا آپنا نہ ہو کہ کسے ہور دا سماج ہووے۔ 
اوہ لوک تاں اتھے ایویں صرف تھوڑے دن کٹن ہی آئے ہوئے ہن۔ 
سماج دی پڑھی لکھی جماعت اتے آپنے آپ نوں دانشور اکھواؤن والیاں توں سماج وچ فرضاں نوں نبھاؤن دی عادت ہون دی امید زیادہ رکھی جاندی ہے۔ 
مگر ہو رہیا ہے اس دے بالکل الٹ۔ 
سبھ توں زیادہ قانون نوں ایہناں لوکاں دوارا ہی توڑ کے بے نیمیاں کیتیاں جاندیاں ہن۔ 
ساڈے سماج دے ان پڑھ جاں گھٹ پڑھے لکھے لوک قانون دی صحیح پالنا کردے دیکھے جا سکدے ہن۔ 
اوہناں اندر رب دا خوف وی دیکھن نوں ملدا ہے۔ 
ہر کم رب اتے قانون توں ڈر کے کردے عام ملدے ہن۔ 
ساڈی مادی پکھوں تکڑی پڑھی لکھی جماعت گیان اتے پیسے دے کے ہنکار وچ اینا اگے نکل چکی ہے، جس دا کوئی حساب نہیں رہیا۔ 
کمزور لوکاں دا شوشن کرنا اک سگل ہی بن گیا ہے۔ 
سرکاری اہلکاراں ولوں لوکاں اپر ایہہ رعب پایا جاندا ہے کہ لوک اوہناں دے ادھین ہن جدوں کہ اوہ لوک سیوا لئی ہی لگائے جاندے ہن۔ 
لوکاں دے پیسے نال ہی اوہناں نوں تنخواہاں دتیاں جاندیاں ہن۔ 
ایہو ہی ساڈی بری قسمت ہے کہ نہ لوکاں نوں اتے نہ ملازماں نوں آپنے اصل کرتوا دا گیان ہے۔ 
سبھ اندھیرگردی وچوں دی ہی وچر رہے ہن۔ 
پنڈاں اتے دور دراڈے علا قیاں دے لوکاں اندر وی بہت بھاری تعداد وچ گُن موجود ہوندے ہن۔ 
مگر اوہناں دے گنا نوں ابھر کے اگے آؤن دا موقع اتے وقت ہی حاصل نہیں ہوندا ہے۔ 
ایہو جہے گنا نوں ابھارن دی وی کسے لیول اپر کوشش نہیں کیتی جاندی ہے۔ 
اس طرح اوہناں لوکاں دے گن اندر کھاتے ہی نشٹ ہو ہوندے دیکھے جاندے ہن۔ 
پینڈو کھیتراں نوں پچھڑے سمجھ کے اوتھے کوئی جانا پسند نہیں کردا ہے۔ 
پنڈاں اتے دور دراڈیاں خطیاں وچوں گن لبھن لئی کجھ کم کرنا پیندا ہے۔ 
ایہہ ساڈے اچے طبقے دے لوک کرنا نہیں چاہوندے۔ 
اوہناں دے آرام وچ خلل پیندا ہے۔ 
اس کرکے ملک بہت اہم گنُاں والے بندہ اں دیاں سیواواں توں وانجھا رہوندا ہے۔ 
ہر آدمی حق ہی ماننا چاہوندا ہے۔ 
فرضاں نوں نبھاؤنا اک گھٹیا توہین والا کم منیا جاندا ہے۔ 
قانون نال کم کرنا عام روزمرا کم کار کرن وچ ٹھیک قاعدے قانون نوں اپناؤنا اتے انوشاسن نال رہنا شان دے خلاف سمجھیا جاندا ہے۔ 
قانون توڑن کے فخر کرنا اک طاقتور دا کم سمجھیا جاندا ہے۔ 
ایہو جہے لوکاں نوں ساڈے لوکاں ولوں ستکاریا وی جاندا ہے۔ 
ایہناں جھولی چکاں نوں ایہہ سمجھ نہیں آؤندی کہ اوہ اوہناں دا ہی نقصان کر رہے ہن۔ 
دوسرے پاسے جو قانون دی پالنا کردے ہن اتے آپنی زندگی کسے سسٹم مطابق چلاؤندے ہن۔ 
اوہناں لوکاں نوں درکاریا جاندا ہے کہ ایہناں نوں اس دنیا بارے کجھ وی پتہ نہیں ہے، ایہہ پچھڑے ہوئے لوک ہن۔ 
ایہہ نہ کجھ کرن دی کمزوری اتے پرورتی ساڈے اندر جو گھر کر چکی ہے۔ 
ایہہ کمزوری کوئی تھوڑا سماں پچھے پیدا نہیں ہوئی۔ 
بلکہ اس دا جنم اوس وقت توں ہو گیا سی جدوں توں آدمی نے دھرتی اپر علم حاصل کرکے زندگی دی شروعات کیتی سی۔ 
جو اگے پیڑھی در پیڑھی چلدی آ رہی ہے۔ 
اس نکمے پن دے اؤگن والی بھاونا اکلے بھارتی سماج وچ ہی نہیں ملدی ہے۔ 
بلکہ ہورناں سماجاں وچ وی دیکھن نوں ملدی ہے۔ 
مگر اوہناں راشٹراں دے لوکاں نے جلدی اس نوں محسوس کرکے، اوس اپر قابو پا لیا ہے، جس قوم دے لوکاں اندر آپنے آپ نوں پہچانن اتے آپنیاں کمزوریاں نوں سمجھن دا گن ہوندا ہے۔ 
اوس قوم دے لوکاں ساہمنے کوئی وی مشکل کدے پیدا نہیں ہوندی ہے۔ 
اسیں اس کمزوری نوں ختم تاں کیہ کرنا ہے۔ 
سانوں اس بارے حالے گیان نہیں ہوندا کہ ساڈے وچ کتھے کی کمزوری ہے اتے اوہ کمزوری کیوں ہے؟ کون اوہناں پرتی کی وچار رکھدا ہے۔ 
اوہناں دی بھلائی اصلی روپ وچ ہو رہی ہے جاں صرف لوک دکھاوے دی آڑ لے کے اوہناں دیاں اکھاں ہی پونجیاں جا رہیاں ہن۔ 
ستادھاری صرف آپنی ہی بھلائی کر رہے ہن، جس دن توں ساڈے اندر ایہہ گن پیدا ہو جاوے گا۔ 
اوس وقت اسیں سچے اتے اصلی جمہوریت دے مالک بن جاواں گے۔ 
کہن نوں تاں اج وی جمہوریت وچ اسیں رہوندے ہاں پر جمہوریت وچ رہوندے ہوئے زندگی بتیت کر رہے ہاں۔ 
ساڈی بنیادی سوچ ادھینگی اتے خوشامدی کرن والی بن جان کارن، لوک آپنی بھلائی کرن واسطے نامزد کیتے جاندے پرشاسکاں، ادھیکاریاں اتے کرمچاریاں دے غلط طور طریقیاں نوں ہمیشہ قبولدے آئے ہن۔ 
اج حالات کافی زیادہ خراب ہو چکے ہن۔ 
نہ بندہ آدر ستکار دے کے اوہناں ادھیکاریاں، ملازماں اتے لیڈراں دی سوچ نوں اینی اچی کر دیندے ہن، جس نال ادھیکاری آپنے اصل لوک بھلائی اتے لوک سیوا دے مقصد توں پرے ہٹ جاندے ہن۔ 
لوکاں نوں آپنے تحت ہونا اوسے طرح سمجھنا شروع کر دیندے ہن، جس طرح آزادی توں پہلاں انگریزی راج بھاگ والے شاسک کردے ہوندے سن۔ 
اک چنگا جمہوری ماحول حالے ساڈے سماج اندر پیدا نہیں ہویا ہے۔ 
طاقت دی حاصلتا لئی، طاقت نوں قائم رکھن واسطے اتے لوکاں دا دھیان آپنیاں کمزوریاں توں ہٹاؤن واسطے، ہر راج بھاگ چلا رہی پارٹی دی سرکار کئی قسم دیاں لہراں پیش قدمیاں اتے تحریک چلا کے دوروں خفیہ ڈھنگ نال ایہناں دی مدد کردی ہے۔ 
باہروں لوک دکھاوے لئی اوس لہر جاں تحریک دی مخالفت وی کیتا جاندا ہے۔ 
اوس نوں روکن واسطے طاقت دے استعمال دا دکھاوا وی کیتا جاندا ہے۔ 
اس طرح دی حالت نوں سمجھنا عام لوکاں دے وس دا روگ نہیں ہوندا ہے۔ 
لوک جذباتی ہو جاندے ہن۔ 
اصلی مدعے ولوں پچھے ہٹ جاندے ہن۔ 
ستادھاریاں دا مقصد پورا ہو جاندا ہے۔ 
اس طرح لوکاں نوں اصلی گیان دی گھاٹ کارن آپنے مقاصد دی حاصلتا لئی صحیح کارروائی نہ کر سکن کارن، بھرشٹاچار اتے بے اصولیاں دا دؤر شروع ہوندا ہے۔ 
سماجی لیڈراں اتے ادھیکاریاں نوں لوک سوچ دا پورن گیان ہوندا ہے اوہناں نوں ایہہ معلوم ہوندا ہے اتھے کسے نوں کجھ وی پتہ نہیں ہے۔ 
کوئی بولن والا نہیں ہے اتے لوک صرف مطلب پرست ہی ہن۔ 
اس طرح پرشاسن کرن والا پورا عملہ پھیلا بیڈر اتے نڈر ہو کے آپنی مرضی مطابق کم کردا ہے۔ 
ایہو وڈا کارن ہے کہ ساڈے ساہمنے اک توں بعد دوسرا گھٹالا واپر رہیا ہے۔ 
ایہہ گھٹالے لمے سمیں اندر آپنے آپ ہی ختم ہو جاندے ہن۔ 
قصورواراں نوں کلین چٹ جلدی ہی مل جاندی ہے۔ 
اج دے چل رہے بھرشٹاچار دے دؤر نوں صرف لوک ہی نتھ پا سکدے ہن۔ 
ہور کسے پاسیوں کوئی امید دکھائی نہیں دے رہی ہے۔ 
وڈے جاں چھوٹے پیمانے ٰتے بھرشٹاچار اتے بے نیمیاں پھیلاؤن والیاں جاں کرن والیاں راجسی لوکاں، حاکماں، لیڈراں، افسراں اتے سرکار دوارا کیتیاں ہوئیاں ماڑیاں کارگزاریاں نوں لوک بہت چھیتی بھل جاندے ہن۔ 
ہر سیاسی پارٹی ووٹاں لے کے طاقت پراپت کرن توں بعد آپنے کارج کال دے پہلے ٣ ٤ سالاں وچ آپنی من مانی کردی ہے۔ 
جو وعدے لوکاں نال کیتے ہوندے ہن اوہناں نوں ٹھنڈے بستے وچ پا دتا جاندا ہے۔ 
لوک ہاہاکار تاں مچاؤندے ہن مگر چھیتی چپ ہو جاندے ہن۔ 
چھیتی چپ ہونا ہی پیندا ہے کیونکہ لوکاں نے آپنے پریوار وی پالنے ہوندے ہن۔ 
ایہہ پریوار پالن دیاں ذمیواریاں آدمی نوں سچائی ولوں پاسہ پلٹن لئی مجبور کر دیندیاں ہن۔ 
آدمی آپنے بچیاں نوں بھکھے نہیں دیکھ سکدا ہے۔ 
ووٹاں دے نیڑے آ کے سرکاراں لوکاں نوں بھرماؤن لئی بہت قسم دے لالچ، پیکیج اتے سہولتاں دے سپیشل گپھے ونڈے جاندے ہن۔ 
اس لالچ وچ آ کے لوک پچھے کیتیاں ہوئیاں سرکار دیاں ماڑیاں کارگزاریاں نوں بھل کے دوبارہ اوسے پارٹی جاں سرکار نوں چن کے آپنے لئی اوہی حالت دوبارہ پیدا کر لیندے ہن۔ 
ایہہ اج دی ساڈے لوکاں وچ بہت وڈی کمزوری ہے۔ 
جدوں لوکاں نال اس بارے عام گل بات کیتی جاندی ہے تاں اوہناں دا جواب ہوندا ہے، کی کریئے ایہناں دا تیسرا جاں ہور بدل سانوں دکھائی نہیں دیندا ہے۔ 
آخر ووٹ تاں کسے نہ کسے نوں پاؤنی ہی ہے۔ 
اس کرکے نہ چاہوندے ہوئے وی مجبوراً لوکاں نوں ووٹاں پاؤنیاں پیندیاں ہن۔ 
ایہہ لوک سوچ ٹھیک نہیں ہے۔ 
تیسرا بدل ہمیشہ ملدا ہے۔ 
کوئی آزاد جاں ہور چھوٹی پارٹی دا امیدوار ہمیشہ ہوندا ہے۔ 
لوکاں نوں طاقت وچ رہوندے ہوئے ہر پارٹی دیاں کمزوریاں، بے نیمیاں، بھائی بھتیجابازی اتے چنگے بھلائی والے کیتے کماں دا احساس اوہناں نوں نہ چن کے کراؤنا چاہیدا ہے۔ 
جس نال اوہپارٹی اتے ہور دوسریاں پارٹیاں اگے توں لوک بھلائی والے کماں پرتی سچیت رہن اتے لوک ہتاں دے کماں ول زیادہ دھیان دین۔ 
جدوں راجسی پارٹیاں نوں لوک ایہہ احساس کروا دینگے، اوس دن توں اوہناں دے بیہتری واسطے کم شروع ہو جان گے۔ 
چوری اوس گھر وچ ہوندی ہے، جتھے مالک سست اتے طاقت رہوندا ہووے۔ 
اس طرح لوک شوشن وی لوکاں دوارا آپ کروایا جاندا ہے۔ 
لوکاں دی گھٹ اتے کمزور سوجھ بوجھ دا فائدہ شیطان موقعہ پرست آدمیاں دوارا اٹھا کے آپنے روایتی خاندانی دھندیاں نوں اگانہہ ودھایا جا رہیا ہے۔ 
لوکاں دے پچھڑیپن دا پہلاں توں ہی فائدہ اٹھایا جاندا آ رہیا ہے۔ 
حقیقت وچ بہت وڈی گنتی وچ لوک اج وی اصلیت توں حالے کافی پچھے ہن۔ 
جدوں لوکاں نوں اوہناں دی کمزوری دا احساس کرواؤن دا کوئی جتن کردا ہے۔ 
لوک منن نوں تیار نہیں ہوندے ہن۔ 
سیانیاں دے کتھن مطابق جدوں کسے دے برے دن آؤندے ہوندے ہن، اوس دی بدھی بھرشٹ ہو جاندی ہے۔ 
اوہ آپنے نفعے نقصان بارے بھل جاندا ہے۔ 
چلو من لیندے ہاں کہ بندہ اک وچاردھارا دا سوما ہوندا ہے۔ 
سمیں سمیں مطابق من اندر نویں وچار پنگردے رہوندے ہن اتے ختم ہو جاندے ہن۔ 
ایہناں وچاراں کارن ہی سماج اندر بھیدبھاو پیدا ہو کے آپسی ونڈیاں پینیاں شروع ہوندیاں ہن۔ 
نویں نویں، الگ الگ رستیاں دا نکلنا شروع ہو جاندا ہے۔ 
ایہناں الگ الگ وچاراں کارن ساڈے سماج اندر پچھانہ کھچو لوک پیدا ہوندے ہن۔ 
آپسی کھہ بازی والے وچار ایہناں لوکاں دی ہی پیدائش ہوندی ہے، جس نوں لوکاں نوں پہچاننا اتے سمجھنا چاہیدا ہے۔ 
موقع پرست طاقتاں دوارا دھرم ادھارت دھڑا اپر جاں ہور کوئی مقامی وشے نوں لے کے لوکاں نوں الگ الگ کرن دی کوشش کیتی جاندی ہے۔ 
لوکاں وچ آپسی فٹ پیدا کرکے آپنے مقصد دی پورتی کیتی جاندی ہے۔ 
لوک سمجھداری اس گل وچ ہوندی ہے، جدوں علا قے وچ کوئی اس طرح دی گھٹنا ہو جاوے، جس بارے پتہ نہ ہووے جاں کوئی افواہ پھیلائی گئی ہووے۔ 
اوس نوں اکھاں بند کرکے نہیں من لینا چاہیدا۔ 
بلکہ اوس دا وشلیشن کرکے نچوڑ کڈھنا چاہیدا ہے۔ 
جنا ضروری پریوار پالن واسطے کم ہوندا ہے۔ 
ہر آدمی واسطے آپنے آلے دوآلے دا علم رکھنا وی اونا ضروری ہوندا ہے۔ 
ٹھیک اتے پورن گیان رکھن نال آدمی دی زندگی وچوں بہت مشکلاں آپنے آپ ختم ہو جاندیاں ہن۔ 
اس لئی کہاوت ہے گیان ہی سبھ توں وڈا طاقتور ہتھیار ہوندا ہے۔ 
بھاویں سائنس نے انسانیت دیاں آپسی دوریاں ختم کر دتیاں ہن۔ 
لیکن نیڑے لیاندے ہوئے منا دی کھٹاس پہلا نالوں ودھ کے آپسی دوریاں ہور ودھا دتیاں ہن۔ 
اک ہی انسانی سماج دے گھیرے وچ روندی ہوئی ایہہ انسانی دی ذات نفسیاتی تے آپس وچ بہت قسماں دیاں وچاردھارا اتے فرقو سوچاں وچ دھس چکے ہن۔ 
جس کارن گھر، سماج، راشٹر اتے سنسار وچ ہپھڑا دپھڑی اتے بے چینی دا ماحول پیدا ہو گیا ہے۔ 
ایہہ سبھ کجھ بے امنی والا ماحول دنیاں اندر جانبجھ کے پیدا کیتا جاندا ہے۔ 
اس نوں پیدا کرن پچھے طاقتوراں دی سوڑی سوچ ہوندی ہے۔ 
اس سوڑی سوچ نوں پورا کرن اتے مادی لابھ واسطے بھولے بھالے لوکاں دے خون نوں بے دردی نال وہایا جاندا آ رہیا ہے۔ 
پہلاں طاقتور سدھا حملہ کرکے آپنے مقصد اں دی پورتی کردا سی۔ 
لیکن اج آپ نہ شامل ہو کے اوس خون خرابے وچ آپنے ہی لوکاں نوں بھڑایا جا رہیا ہے۔ 
بھائی بھائی نوں اتے رشتے دار رشتے دار دے خون دا پیاسا بنایا جا رہیا ہے۔ 
سمجھ نہیں آؤندی ایہہ سبھ کجھ جاندے ہوئے کہ فلانا شیطان ایہہ سبھ کجھ آپنے مطلب لئی کر رہیا ہے۔ 
فیر وی لوک اس توں پاسہ نہیں وٹدے۔ 
بلکہ آپنے آپ نوں بربادی ول ہور لے کے جا رہے ہن۔ 
لوک سمجھدے ہوئے وی بے سمجھ بندے دیکھ رہے ہاں۔ 
ٹھیک ہے عام آدمی دے ہتھ وچ اس نوں روکن واسطے کجھ نہیں ہوندا۔ 
مگر اوہ آپنی آواز تاں کڈھ سکدے ہن۔ 
ہر برصغیر خاص ایشیا اتے افریقہ وچ جو آپسی فٹ پیدا کرکے آپنے راجسی مقصد اں دی پورتی لئی معصوماں دی زندگی دا گھان ہو رہیا ہے۔ 
اوہ ہر روز ساڈیاں اکھاں دے ساہمنے آؤندا ہے۔ 
مگر حالات اس طرح دے غیر انسانی ہو گئے ہن۔ 
بھاوت ملک دے معصوماں دے خون دی کھیڈی جا رہی ہولی نوں روکن واسطے باہر توں کوئی ہور آپنا منہ نہیں کھولہہ رہیا ہے۔ 
اوہناں چپ دھارن والیاں کول آپنا سیاسی مقصد ہے۔ 
ایہہ سیاسی مقصد معصوماں دی زندگی نالوں زیادہ قیمتی سمجھیا جاندا ہے۔ 
ایہہ دیکھدے ہوئے، اج انسان بارے ایہہ کہنا غلط نہیں ہووےگا۔ 
اج دا انسان، انسان نہ رہ کے حیواں بن چکا ہے۔ 
انسان کول انسانیت اوس وقت سی جدوں اوہ آدواسی سی۔ 
جدوں توں آدمی باتہذیب ہو کے آپنے آپ نوں انسان کہاؤن لگ پیا ہے۔ 
اوس وقت توں آدمی آدمی دے خون دا پیاسا بندا آ رہیا ہے۔ 
اج خودغرضی ہر گھر، سماج، راشٹر اتے دُنیا اُپر چھا چکی ہے۔ 
ہر آدمی صرف آپنے مطلب تک ہی محدود ہو چکا ہے۔ 
ٹھیک ہے خودغرض ہونا اک قدرتی ورتارا ہے جو جیو زندگی وچ دلچسپی پیدا کردی ہے۔ 
خدغرضی وی انسانی زندگی وچ کجھ حد تک ہی ہونی چاہیدی ہے۔ 
آدمی اک سماجک جیو ہون دے ناطے آپسی لین دین ادھارت جیون بسر کردا ہے۔ 
جدوں آدمی لینا ہی جاندا ہووے اتے دینا بھل جاوے، اوس وقت حالات ٹھیک نہیں رہوندے ہن۔ 
اگر اسیں کسے دی مدد نہیں کراں گے، کل نوں تہاڈی کون مدد کرے گا۔ 
ہمیشہ چنگا وقت آدمی جاں سیاسیات اپر نہیں رہوندا۔ 
مشکلاں دا آؤنا فطری ہوندا ہے۔ 
جو مشکلاں نوں بے دھیانیاں کر دیندا ہے، اوہ آپنے بنے ہوئے مکڑی جال وچ آپ ہی پھس جاندا ہے۔ 
محدود طریقے نال دوسریاں لئی کجھ کرنا آدمی دے آپنے لئی وی لابھدائک ہوندا ہے۔ 
خدغرضی دی برائی نوں دور کرن واسطے کوئی زیادہ وڈے وڈے ونڈاں دی ضرورت نہیں ہے۔ 
اس نوں لوک چاہت نال بہت اسانی نال ختم کیتا جا سکدا ہے۔ 
اس اہم کمزوری نوں دور کرن واسطے بندہ گت طور تے آپنے آپ توں شروع کرنا پویگا۔ 
کسے ول نہیں دیکھنا چاہیدا ہے۔ 
اوہ فلانا ایہہ نہیں کر رہیا ہے، میں کیوں کراں۔ 
اس طرح دی سوچ نہیں چاہیدی ہے۔ 
دوسریاں نوں متاثر کرن واسطے آپنے آپ وچ ایہہ کرکے دکھاوو کہ میں آپنا ذاتی مقصد پچھے رکھ کے دوسرے دا بھلا کر رہیا ہاں۔ 
اگر کوئی نکما ہے جاں برا ہے، میں اوس نال آپنا مقابلہ کیوں کراں جاں آپنے آپ نوں اوس دے وانگوں نکما اتے برا کیوں بناواں۔ 
اگر اوہ آپنی برائی کرن والی گندی عادت چھڈ نہیں سکدا پھر میں آپنی چنگی عادت کیوں چھڈاں۔ 
جس دن ساڈے اندر اس پرکار دی سوچ آ جاوے گی، اسیں دنیاں دے کہوندے کہاؤندے لوکاں نالوں بہت اگے لنگھ جاوانگے۔ 
ایہہ خدغرضی دی بھاونا اک بہت وڈی نامراد عادت ہے۔ 
اس عادت نے گھر، سماج اتے راشٹر دا بھاری نقصان کیتا ہے۔ 
کرسی پراپتی دی خدغرضی والی سوچ نے چنگے بھلے ہسدے وسدے سماج اتے سیاست نوں پاڑ کے لیرو لیر کر دتا ہویا دیکھیا جا سکدا ہے۔ 
بھارت پاک ونڈ اک بہت وڈی لیڈراں دی خدغرض سوچ وچوں پیدا ہوئی سی، جس دے کیتے ہوئے زخماں دی پیڑ اج تک دوناں دیشا دے لوک جھل رہے ہن۔ 
بھارت پاکستان ونڈ دوناں دیساں دے اوس وقت دے سیاسی آگوواں دی خدغرضی نیتی والی سوچ دی ہی پیدائش سی۔ 
ایہناں دوناں دیشاں دے راجسی نیتا وچوں کسے اک پاسے والے دے نیتا نوں لوکاں نال پیار اگر ہوندا، ایہہ ونڈ نہیں ہونی سی۔ 
لیکن دونوں پاسیو اک وی اس ونڈ نوں ٹالنا نہیں چاہوندا سی۔ 
جنہاں دیساں نوں خوش حال سمجھ کے ساڈے لوکاں دی اوہناں ول نوں بہت زبردست دوڑ لگی ہوئی دیکھی جا سکدی ہے۔ 
ایہہ ودیشاں نوں جان والا رجاےن دیکھ کے اس طرح لگدا ہے جویں ساڈے ملک اندر کجھ وی نہیں ہوندا اتے ودیشاں وچ سورگ ہونا سمجھیا جاندا ہے۔ 
ہن ایہہ سوچن والی گل ہے کہ اوہناں خوش حال دیشاں نے ایہہ انقلابی ترقی کیویں کیتی، جس کارن اوہ دنیا دی کھچ دا مرکز بنے ہوئے ہن۔ 
ایہہ اک بہت ودھیا دھیان نال سوچن والا وشا ہے، جس نوں دیکھ کے ساڈے اندر وی اک سماج اسارو سوچ اتے کجھ کرن دی طاقت پیدا ہووے گی۔ 
خوش حال لوکاں دے ہر ورگ وچ ایہو دیکھیا گیا ہے کہ اوہ لوک آپنے من اتے خواہش نال کجھ کر مٹن دا اصلی جذبہ رکھدے ہن۔ 
آپنی عقل دا صحیح استعمال کرنا اوہناں دی پدقائشی قابلیت ہوندی ہے۔ 
اک نڈر، خوداعتمادی، ورتی، کھوجی، منطقی رہن سہن، انھے اعتقاداں توں مکت اتے بھیڈچالدیکھا دیکھی توں پورن روپ وچ دور رہ کے اک آزاد سوچ دے مالک ہوندے ہن۔ 
فالتو دے سماجی بندھناں توں مکت، بےمطلب لوک دکھاوا نہیں ہے۔ 
اوہ آپنے من مطابق جیوندے ہن۔ 
جدوں کے اسیں دوسرے لوکاں مطابق زندگی جیوندے ہاں۔ 
ساڈی آپنی کوئی زیادہ ازادانا سوچ کسے میدان اندر نہیں ہوندی ہے۔ 
ودیشی، پچھمی دیشاں دے لوک جس طرح جو چنگا لگدا ہے، اوس نوں بغیر الوچنا دے ڈر توں اپناؤندے ہن۔ 
دوسرے لوکاں دی رائے نوں اوہ آپنی زندگی جیون وچ کوئی جگہ جاں مہانتا نہیں دیندے۔ 
مثال دے طور تے ارباں کھرباں ڈالر دے مالک نوں اگر سبھ توں چھوٹی گھٹ قیمت والی کار چلاؤنا چنگا لگدا ہے۔ 
اوہ اوس کار نوں ورتے گا۔ 
ایہہ نہیں کہ امیر ہون دے ناطے لوک دکھاوے لئی اتے آپنے وڈے ہون دا دکھاوا کرن لئی مرسیڈیز جاں بیایمڈبلیو ورگی مہنگی کار رکھے گا۔ 
پھوک پھاکی دی لوک دکھاوا اتے بےمطلب دی شوہرت پیدا کرن دی رچی اوہناں اندر نہیں ہے۔ 
پچھمی دیشاں اندر ہونہار بچیاں نوں زبردستی کسے پاسے ول نوں نہیں لایا جاندا ہے اتے نہ ہی اوہناں اپر کسے قسم دا دبائ پایا جاندا ہے۔ 
بچیاں دا من جدھر نوں رچت ہوندا ہے، ادھر نوں ہی وکست ہون دتا جاندا ہے۔ 
ایہو وڈا کارن ہے اج پورے سنسار وچ جو مہان کھوجاں ہوئیاں ہن، اوہ ساریاں پچھم ول ہی ہوئیاں ہن۔ 
بھارتی سماج وچ اک اچی ذاتی والی جاں اچے ہون دی بھاونا تحت خاندان بچے دی قابلیت اتے من دا جھکاؤ نوں نہ سمجھدے ہوئے، آپنے جاں خاندان دے رتبے نوں اچا رکھن واسطے بچے دے دماغ اپر بے فالتو دا وزن پا کے اوس نوں وڈے رتبے پراپت کرن لئی، اچی پڑھائی ڈاکٹری جاں ہور آد کرنواسطے زور پاؤندے ہن۔ 
اس دی پورتی لئی رشوت دیندے ہن۔ 
بھاویں بچے دا جھکاؤ صرف اُستاد جاں کجھ ہور ہووے۔ 
اس طرح کرن نال جو سانوں اج ملک اندر ڈاکٹراں اتے ہور مہارت رکھن والیاں جگہ اپر لگے ملازماں دی کمزور کارج شیلی کارن لوکاں نوں بہت نقصان بھگتنا پے رہیا ہے۔ 
ایہو جہیاں ہونیاں کارن بے قصور جاناں جا رہیاں عام دیکھیاں جا رہیاں ہن۔ 
قابلیت ساڈے ملک اندر ہمیشہ رلدی دکھائی دیندی ہے۔ 
لمے چِر توں اچی دھڑے دے فرق، مغلاں اتے انگریزاں دی غلامی نوں بھارتی لوک سچ نوں متاثر کیتا ہے۔ 
بھارتی لوکاں دی سوچ دبی ہوئی پرورتی والی چون دا اثر بہت وڈے لوکاں دے حصے اپر ملدا ہے۔ 
ایہہ دبی ہوئی سوچ کافی کوششاں کرن توں بعد وی اوسے پراتن غلامی والی سوچ وانگ ہی ہے۔ 
ذاتی ونڈ نے سماج دے لوکاں وچوں سوے مان، آزاد سوچ اتے آتم بھروسہ ختم کرکے دوسریاں دا سہارا لے کے جیون دی عادت بنا دتی ہوئی ہے۔ 
مادی پکھوں پچھڑے ہوئے لوک اج وی شاہوکاراں پچھے لیلڑیاں کڈھدے پھردے ہن۔ 
اوہ ایہناں شاہوکاراں، ٹھاکراں، سرداراں آد نوں ہی آپنی تقدیر دا ستارہ مندے ہن۔ 
اس اندھیرگردی وچ رہن والی لوکائی دی پرورتی نوں ختم کرن واسطے بہت گھٹ لوک اگے آؤندے ہن۔ 
ایہہ اس لئی ہے، لوکاں اندر آپنے ساتھی ناگرکاں پرتی ہمدردی نہیں ہے۔ 
ساڈی رجی پجی جماعت ایہہ سوچدی ہے اگر غریب دا ڈھڈ جلدی بھر جایا کریگا۔ 
غریب اوہناں دے پچھے پچھے پھر کوئی نہیں پھریگا۔ 
دوسری وجہ ہے لوکاں دی بھلائی لئی اتے اوہناں دے نفسیاتی سطح نوں اچا کرن واسطے جو لوک اگے آؤندے وی ہن، اوہناں نوں زوراوراں ولوں بری طرح پریشان کیتا جاندا ہے۔ 
اگر کوئی اصلی من نال لوکاں دے عام لئی اوہناں دے دکھ درد نوں آپنے وویک اتے وگیانک درشٹی ادھارت حل کردے ہن۔ 
اوہ لوک کدے وی قابلِ احترام نہیں بنائے جاندے۔ 
بلکہ اوہناں نوں کافی مشکلاں کھڑیاں کر دتیاں جاندیاں ہن۔ 
ساڈی ٨٠ فیصد لوک سوچ بھیڈچال، لکیر دے فقیر والی ہو کے چل رہی ہے۔ 
اوہناں دا آپنا کوئی وجود نہیں ہے۔ 
ڈاکٹراشتیاق احمد ۔ 
۔لڑی 
سینما وچ پنجابی دا حصہ۔ 
ڈاکٹراشتیاق احمد ۔۔ 
لڑی ا نگریزی توں ترجمہزبیر احمد برطانوی راج سمے ہندوستان وچ جد فلماں لوکاں لئی اک نویں ڈھنگ دا دل پرچاوا بنیاں،کالونی گیراں ایس گل دا پکا اُپا کیتا پئی ہندوستانی سینما چلدی آزادی لہر بارے اُکا کوئی وچار نہ دیوے۔جد 
کہ دوجے بنیّ،متھہاسمیتھالوجی اتے کالونی گیری توں اگدوں دے وار قصّے چلن دتے۔عام 
پکھوں ہندوستانی سینما نے مُنڈے کُڑی دی کہانی چلائی جیہڑی اک جگ دُھمیا وشے اے۔اسیں 
جذباتی لوک آں تے فلم دے ہیرواں تے ہیروئناں دے بہت چاہیوان آں۔ 
نالے اُردو تے ہندی شاعری دُکانتٹریجڈی اُتے ودھدی پُھلدی اے اتے ایس دا مطلب اے گیت خُشی یاں درد نوں تے پریم کاراں دے اُتار چڑھا نوں مُکھ رکھدے نیں،جد اوہ پھیر مل جاندے نیں جاں ہور دُکانت وچھوڑا پے جاندا اے۔میں 
ہندوستان دے سینما نوں دیس دُھمی رہتل تے دل پرچاوے دا اٹٹ نشان سمجھدا آں،جس نے مُڑ ویلے وچ کئی شکلاں بنائیاں تے جس دے کارن سیاسی تے معاشی سن۔ 
کجھ بہوں گُنی لکھاریاں تے شاعراں نے ،جیہناں وچوں چوکھے اگانہہ ودھو لہر دے رلّتی سن تے کجھ جو مہان رومانچک سن،فلم نال رزق پاروں جُڑے۔ایس 
اوس رہتل اُتے بہوں نرملتا دا اثر پایا جو فلم دی صعنت وچ اُسری۔ایس 
لئی پوند توں ہی سینما فِرقُو بھائی والی دی صلُح کُل تے سُوجھ دا واہن بن گیا۔ہندو،مسلمان،سکھ،عیسائی،یہودی 
اتے پارسی اک انیک ٹابری تے رہتلی لوک بھاونا وچ جُڑ بیٹھے۔ 
بہرحال ساریاں فلمی صعنتاں نوں قومی متّے نوں مُکھ رکھنا پوندا سی بھاویں اوہ خودمختیاری وی رکھدیاں سن۔ایس 
لئی بھاویں اک رلویں، کھلارویں تے سیکولر لوک بھاونا دا ریاستی قوم پوجا سینما اُتے اثر پاندا سی۔جد 
وی ہندوستان تے پاکستان کسے ٹکّر جاں ویرتا ول ودھدے نیں،سوڑھے قومی تے جنگی موضوع فلماں وچ آ جاندے نیں۔ 
شُکر اے ایہہ کُراہے پینا بھٹکن ای رہندا اے کیوں جے ایہہ پیش آندے ڈراویاں دا پرتاوا ای ہوندا اے۔ 
ایس لئی چھیتی ای شیواں اپنے پچھلے سبھا ول پرت جاندیاں نیں تے فلمی بھائی والی مُڑ اوہناں امر مسلیاں ول آ جاندی جیہڑی پیار دے سپھل ہوون جاں نہ ہوون دی کھوج کردی اے۔ایس 
وچ کوئی شک نہیں سینما گھمبیر سماجی مسلیاں نال نجھٹدا اے تے روشن خیالی دے ورتارے تے حل دسدا اے۔ 
ایس کھیتر وچ پنجابیاں تے بنگالیاں نے جو اُچیچا سیر پایا اے اوس نوں دھیان گوچرا رکھن دی لوڑ اے۔۔۔۔جس 
نوں ہن مشہوری پکھوں بالی وُڈ آکھیا جاندا اے جو ونڈ توں پہلاں وچ فلمی صعنت دا مرکز تے تخت بن چُکیا سی۔خورے 
ایہہ حقیقیت ہووے پئی دویں صوبیاں نوں اجے دریا دان ہوئے نیں جیہناں دیاں نال لگدیاں ندیاں نے تیز وپار تے آواجاوی نوں ہتھ ونڈایا اے، بدلدے درشَ دی ونگو ونگ پچھوکڑ نے تے بیڑی ٹابریاں نے لوکائی دے چترکاراں دی اُلیل نوں ہلونیا اے۔ 
ایس گل توں کون انکار کر سکدا اے پئی ڈنیوب دریا نے چڑھدے تے مرکزی یورپ وچ مہان سنگیت بناون وچ جو کم پایا اے۔ایہو 
گل دریا نیل تے وولگابارے سچی اے۔ 
ہور تے ہور گنگا جمنا دی وادی وی اپنے رومانس تے شاعری لئی مشہور اے۔‫ 
دے معاملے وچ، ایس دے جنوبی تے لہندے دے تھلاں دا وادھو رومانس تے سُہنپ اے جتھے سنگیت ٹُنب لیندا اے تے ریشماں دی واج جس دی چنگی ونگی اے۔بندہ 
کُھلے پکھوں کہہ سکدا اے گاؤن تے سنگیت اک اجیہے آل دوال وچ پُنگردا اے جو رُکیا تے اکیویں والا نہیں ہوندا۔ 
لوک جاگرتی اتے ذمہ واریاں سینما وچ پنجابی دا حصہ۔ 
ا زبیر احمد آؤ ہن سادھو جی دیاں کجھ نظماں سانجھیاں کرئیے۔ 
سینہ پاٹن دی گل سمندر دا اوہی کنارا جتھے کدی پہنچیا سی کاما گاٹا مارو تے ماس کھوریاں توپاں دے اگے لگ بُکھے ہاتھی دی طراں چنگھاڑدا واپس مُڑ گیا سی بِناں ریت دا چُمن لئے وکھرے پتھراں ٹٹیاں لکڑاں وچالے ریتے تے بیٹھا میں سوچدا ہاں کیویں ایہ دیکھدے رہے، سُندے رہے ساڈے بزرگاں دیاں آوازاں بِناں کوئی دتے ہنگارا میں چھلاں چوں سنگیت بھالدا ہاں پر میرے کنّاں نال وجدیاں ہن مارو چوں آ رہیاں پنجابی آوازاں میں تُردے پھردے پتھراں توں پُچھدا ہاں سینہ پاٹن دی گل اوہ ہسدے ہن تے مونہہ گھُما کے اگے لنگھ جاندے ہن ۔۔۔۔۔۔ 
پہلی ملنی ’مزدوراں دی لوڑ نہیں‘ والا سائن درواجے اُپروں غیب دیکھ پُورے حونصلے نال میں اندر جا وڑیا پل وچ ہی اوہ جان گئی میں نواں آیا آواسی ساں میرے چہرے تے میری انگریزی نیں ایہ گل طے کر دتی ساڈی پل بھر دی ملنی دا نتیجہ تے طورطریقہ کیہ ہووے گا اوہدے بولن دے انداز توں مینوں ساڈے خون کھار براہمن ہیڈماسڑ دی یاد تازہ ہو آئی فر میں کوشش کیتی اوہدے چہرے توں مُسکراہٹ ورگی کوئی شے بھالن دی صاف انگریزی بولن دی پوری کوشش دے باوجود وی اوہ اُچی اُچی کہندی رہی ُپارڈن می ، پارڈن می‘ اُس نے عرضی دا فارم پھڑیا وکھریاں وکھریاں لائناں ول اشارے کر کے حکم سُنائے ’نام، پتہ، تریخ، ہُنر‘ تے ’کنیڈین تجربے‘ والا خانہ اُس نے خاص ہی انداز وچ وکھایا زندگی وچ پہلی واری پِنڈ والے بُڈھے پینشنئے فوجی دیاں کہانیاں مینوں سچ جاپیاں گورے افسراں ایس طراں حُکم چاڑھنے کہ سپاہیاں ڈر وچ کنب جانا فارم بھرن دے خاتمے تکّ پکا پتہ لگ گیا سی نوکری مینوں ملنی ہے نہیں پر اوس ویلے ایس گل دا فکر نہیں سی میں تاں اوتھے بس چھیتی توں چھیتی بھج جانا چاہندا ساں ۔۔۔۔ 
چوہترویں ایونیو چوہترویں ایونیو میرے ڈاک ونڈن دے روٹ دا انت ہوندا سی بُڑھا جِم مجیسکی کہا کردا سی ایتھوں تُسی اوہناں دناں وچ دریا نوں ویکھ وی سکدے سی تے سُنگھ وی ہن کارخانیاں دے دُھویں بِناں کجھ وی نظر نہیں آوندا میں مسڑ سِٹّلمین نوں ملن گیا ماڑی توں ماڑی خبر سُنن لئی تیار میں پہلاں وانگ دوبارا حیران نہیں سی ہونا چاہندا پچھلی واری جہدوں میں مسٹر ڈِکسن نوں ملن گیا تاں پتہ لگا کئی ہفتے پہلاں مر چُکا سی اوہ سیانے لوکاں نال بھری پئی ہوندی سی ایہ گلی بگِچیاں وچ کم کرن دے تے گلاں دے شوقین اوہ صرف شبد ہی ہوا وچ نہیں سی سُڈے گلاں کردیاں اوہناں دا پورے دا پورا سریر ہلدا اوہناں دے سخت کُھردرے ہتھ چوڑے پر عمر نال جھکے ہوئے موڈھے اوہ فوجی رہے سن،کامے رہے سن اپنے دیساں خاطر جم کے لڑے ساری عمر ٹٹ کے محنت کیتی عمر دا کھٹیا بہتا کجھ نہیں سی اوہناں کول تھوڑے جہیے غصّے تے اُداسی نال مسڑ مکیے نے اک واری کہا سی لگدا اے جِداں ساری عمر اسیں غلط ہی دُشمن ورودھ لڑدے رہے ہاں ساری جدوجہد تے محنت نال اسیں صرف امیراں نوں ہی ہور امیر کرن وچ کامیاب ہوئے آں منُکھ تے ہوئے ادُھنکتا دے حملے دے باوجود اوہناں دی ایمانداری تے مترتا بچی رہی پر اوہ اینے چُست تے چالاک نہیں ہوئے کہ اپنے من دے بھاواں نوں لُکا لین پہلاں پہلاں ایسے گلوںمیں اوہناں توں اوکھا ہو گیا ساں پچھوں جا کے، بہت پچھوں میں اوہناں اندر دبی ہوئی منُکھتا تک پہنچیا ساں فیر میں اپنے آپ تے حیران ہوئیا میں روئے ڈکسن نوں پسند ہی کرن لگ پیا ساں بڑا کرما ماریا کمینہ بندا سی اوہ کسے نہ کسے طراں مینوں ہمیشہ ایس گل دا چیتا کرا دیندا اوہ گورا سی تے میں نہیں ساں تے میرے اپنے ہی ارادے ورودھ میں مسز ایمری نوں چاہن لگ پیا ساں اوہ سوچدی اوہدا سنگھنا میک اپ اوہدی عمر دے سچ نوں لُکا لیندا اے راجکماریاں اتے رانیاں اوہدے من بھاوندے وشے ہوندے اوہناں بارے اوہدیاں کہانیاں وچ اک لُکیا ہویا سُنیہا ہندا اوہ کینڈا وچ جمی چھیویں پیہڑی وچوں سی تے میں نہیں ساں پر جدوں اوہ گلی دے دوجے پاسے وسدے مسٹرگروو دیاں چغلیاں کردی ڈوہنگھے برطانویں محاورے وچ زور لا کے گلاں کردی اتے مسٹر گروو ۔۔ 
مدھرا پیارا جیہا انسان بڑی نرم اواز تے لوہے دے جگرے والا اوہ پہلی وڈی لڑائی وچ زخمی ہوئیا تہیویں دہاکے دی بُکھ نال جوجھیا دوجی وڈی جنگ وچ لڑدیاں کھبی لت وچ دو گولیاں کھادھیاں اک دن اوہ مچھیاں پھڑ کے واپس آیا سی جدوں اوہنوں دل دے دورے نے ختم کر دتا سبھ توں دلچسپ بندا ہیری مور سی جوانی ویلے اوہ گھوڑے سانبھدا سکھالدا سی رج کے پیندا تے اکثر لڑدا اجہی لڑائی وچ اوہدی سجی بانہہ کٹی گئی اک بانہہ نال اوہ اپنی دیکھ بھال کردا تے تن کُتے پالدا اوہ جنیاں وی گلاں کردا اوہناں وچ اکو اک سُنیہا ہندا ’گھوڑے تے کُتے ہی ہن دو جیو جو بندے نوں چنگی طراں سمجھ سکدے نیں‘ اوہدی گھر والی کُتے نہیں بلیاں پسند کردی اکثر اپنے گھر دے موہرلے چبوترے تے اوہ دویں اُچی اُچی لڑدے تے گالھاں اک دوجے دے پالتو جانوراں نوں کڈھدے اُس چھوٹے جہے کمرے وچ جتھے اوہ اپنے تّناں کُتیاں نال رہندا اوہنے دو تصویراں ٹنگیاں ہندیاں اک کالے گھوڑے دی تے دوجی گاندھی دی جوانی ویلے اوہنے ایہ تصویراں خریدیاں گاندھی نوں خبرے اوہ کیویں پسند کردا ہوؤ اوہ تاں ہر غیر چٹے بندے نوں نفرت کردا سی ’اوہ سبھ گندے ودیشی ہن‘،اوہدا کہنا سی مسٹر سِٹل مین بہت ہی بھلا تے بیبا بندا سی ہمیشہ ہر کسے نوںعزت نال بُلاوندا اوہدا لان ساری گلی وچ ودھ سانبھیا ہوندا اوہدا گھاہ کدی وچ اک اِنچ توں اُچا نہ ہوندا ہمیشاں سُوہنی طراںکٹیا تے صحت مند دکھ والا ’اپنے اندر نوں صاف رکھن دا سبھ توں ودھیا طریقہ اپنے آلے دوالے دا اے‘ اوہ اپنی بھاری تے چُپ جیہی آواز وچ کہنداا ہر سویر اوہ سوکھتے گھروں باہر ہوندا اپنے گھاہ تے بُوٹیاں دی دیکھ بھال کردا اکّلا رہندا سی اوہ اوہدی بُہتی ڈاک نہیں سی ہوندی لوکاں دی اینی ساری جنک میل چُکی پھرن واستے میرے نال ہمیشہ ہمدردی درساوندا جدوں ایس وار میں اوہدے گھر کول گیا میرا دل بیٹھ گیا لان بے آسرا جیہا لگیا گھاہ دی دکّھ وچ اوہ گل ہی نہیں سی میں اندر جان دی لوڑ نہیں سمجھی مسٹر سِٹل مین میرا اخیرلا دوست سی شہر دے سِرے چوہترویں ایونیو تے رہن والا لوک جاگرتی اتے ذمہ واریاں سینما وچ پنجابی دا حصہ۔ 
’’ ’’فن طبلہ نوازی‘‘تے اُستاد واجد علی ہوراں دا لیکچر وچار ڈیسک ’’لوک سنگت‘‘ دے پربندھ ہیٹھ اج ’’فن طبلہ نوازی‘‘ تے اُستاد واجد علی ہوراں نے پاک ٹی ہائوس وچ لیکچر دتا۔ 
اوہناں طبلے دے تواریخ بارے جانکاری دیندے ہوئے آکھیا کہ طبلے دی ایجاد ء دی ہے تے ایہہ پکھاوج دے اگلی شکل ہے۔ 
اوہناں طبلے دے گھرانیاں، دلی گھرانیاں دے نال نال پنجابی گھرانیاں دی وی گل بات کیتی۔ 
لے تے تال بارے وی بھرویں جانکاری دیندے ہوئے اوہناں ماتریاں نال طبلہ وجا کے وی وکھایا۔ 
اُستاد ہوراں دا آکھنا اے کہ سولو تے سنگت دو طبلے دے وکھو وکھ انگ نیں۔ 
سولو پرفارمنس کرن والے جی مُک رہے نیں تے سنگتی ای زیادہ رہ گئے نیں۔ 
اوہناںدا کہنا سی طبلے دا کوئی روشن مستقبل نہیں ایہہ کلا مُک رہی اے اُستاد وی بہت گھٹ نیں تے نہ ای کوئی سرکاری سرپرستی کیتی جا رہی اے۔ 
’’لوک سنگت‘‘ نے ہر مہینے دی اک جمعرات نوں فنون لطیفہ دے ہر انگ تے اک اکٹھ کرن دا جتن کیتا اے۔ 
پہلا لیکچر فوٹو گرافی تے سی اتے دوجا لیکچر اخباری کارٹون تے سی جیہدے تے صابر نذر ہوراں اپنا لیکچر دتا سی۔ 
اج دا ایس لڑی دا تیجا لیکچر سی۔ 
اُستاد واجد ہوراں فن طلبہ نوازی تے اک بھرویں جانکاری دتی۔ 
بعد وچ رلتیاں نے سوال جواب وی کیتے۔ 
سینما وچ پنجابی دا حصہ۔ 
اشتیاق احمد انگریزوں ترجمہ زبیر احمد اسیں وچار دے پڑھیاراں لئی لڑی وار اشتیاق احمد دے ایہہ لیکھ ورتاندے پئے آں۔ 
اپنے ایہناں کھوجی لیکھاں وچ لکھاری نے پنجابی تے پنجابیاں نے سینما وچ جو حصہ پایا اے اوس دی دس پائی اے۔‫ 
جی پنجاب دی وار تواریخ وچ اوہناں گلاں نوں پھولیا اے جیہناں ایس دی سنگیت،لوک سُرت تے سینما دی اُساری کیتی اے۔ 
ساڈے وچلے میل دے جیاں لئی جو سن تے سن دے دہاکیاں وچ لہور وچ وڈے ہوئے،ساڈے لئی سبھ توں وڈی خُشی تے موج میلہ ایہہ سی جو اسیں اپنے جیبی پیساں چوں ایہنے پیسے بچا لئے تاں جو لہور دے سینمے وچ جا کے فلم ویکھ سکیے۔اصل 
وچ میں جدوں وی ٹمپل روڈ توں ریگل یاں پلازا سینما جاندا ساں میری نبض تیز ہو جاندی سی،ایہناں دویں سینماواں وچ ہالی وڈ تے برطانوی فلماں وکھایاں جاندیاں سن۔ 
جویں ای اسیں مال روڈ پار کر کے میکلوڈ روڈ‫ راہیں یاں ایبٹ روڈ چیرنگ کراس راہیں اپڑنے ساں،اوڈین سینما نوں چھڈ کے،سارے سینمے،رجنٹ،رٹز،‫ ،پیلس،رتن،صنوبر،نشاط تے کپیٹل،بولی وڈ تے لولی وڈ دیاں فلماں وکھایاں جاندیاں سن۔کجھ 
دُور اڈے، لہورریلوے ٹیشن کول ریوالی سینما سی۔ 
کئی بھاٹی گیٹ دے باہر سن تے پھیر کراؤن سینما گڑھی شاہو کول نکل آیا۔کجھ 
ہور ایبٹ روڈ اُتے کھل گئے تے ایہہ بوہتے شملہ پہاڑی ول سن۔ 
ہور وی اُسرے جویں گلبرگ مین مارکیٹ کول تے فیروز پور روڈ کول۔ایہہ 
پچھوں بنے سن اتے ہن ورھیاں بعد،ایتھے گریٹر سٹاک ہالم ،سولانہ وچ اپنے اپارٹمنٹ وچ بیٹھیاں،میں اوہناں دے ناں چیتے نہیں کر سکدا۔مینوں 
دسیا گیا اے بالپن دیاں یاداں چیتے اُتے نقش رہندیاں نیں جد بعد دیاں مدھم ہو جاندیاں نیں یاں پھکیاں پے جاندیاں نیں۔اپنے 
ہندوستانی پڑھیاراں لئی جیہناں دی لہور نال جُڑت سی،کجھ سینمے جیہناں دا میں ذکر کیتا اے اوہناں لئی ہورویں ناں سن۔ 
پنجابی اداکار پرتھوی راج دا وچار سی فلم تھیٹر دی مندراں تے مسیتاں نال ساکا چاری اے۔ 
مینوں چیتے اے پئی جد میں مُنڈا جیہا ساں گواہنڈ دی اک کُڑی موہ لیا سی،تے میں امتحاناں وچ چنگے نمبر نہ لئے۔میرے 
پیو نے میری ماں نوں اک مندی چٹھی پائی،جیہڑی کراچی رہندی سیمیرے ماپیاں وچ وچ طلاق ہو گئی سی جد میں نرا تن ورھیاں دا ساں تے ایہہ پھٹ اصلوں کدی وی میلیا نہیں گیا۔ 
جس وچ میرے بھیڑے نیتجیاں دا کارن ایہہ سی جو میں پڑھائی کرن دی تھاں ہر ویلے سیلون ریڈیو سُندا آں۔ 
بوہتے پنجابیاں ہار اوہ سنگیت تے سنگیت کاراں نوں چنگی اکھ نال نہیں ویکھدا سی پر جد اوس قوالی سُننی اوس مست ہو جانا ۔ 
ایس گل نے مینوں حرانی وچ پا دتا اوس فرق بارے جو اوہ سنگیت دے جائز تے ناجائز وچکار کھچدا سی۔ 
افلاطون جو فرق پاندا اے سنگیت وچ جو روح نوں اُتھاں چکدا اے اتے جو جذبیاں نوں بھرماوندا اے،اوہ فرق کٹڑ وادی پیورٹن سوچ دی مُڈھ اے۔ 
یونانی فیلسوف اک مثالی، مکمل ریاست بنانا چاہندا سی اتے مثالی شہری بناون لئی،اوس نے ہٹکاں لایاں تاں اوہناں اثراں نوں جڑوں مُکایا جا سکے جو جذبیاں نوں بھڑکاندے نیں۔ 
اسلامی کٹڑتا پکی طراں ایہناں ونڈاں اُتے ای مُڈھ رکھی کھلوتی اے۔میں 
کٹڑتا نوں بہر حال بریلوی ریت وچ رکھ کے سوچدا پیا آں کیوں جے دیوبندی تے وہابی کُل سنگیت نوں حرام سمجھدے نیں۔۔قوالی 
نوں وی بھاویں اوہ اذان نوں سلاہندے ہن جے ایس وچ سنگیت دی مٹھاس ہووے۔اسیں 
کہہ سکنے آں پئی سنگیت دی جگت گیری توں نہ نہیں کیتی جا سکدی۔ 
مہان پنجابی ہنڈیا اداکار پرتھوی راج کپور نے دے دہاکے دے پوند وچ ہندوستانی تے پاکستانیاں دے لندن وچ اک اکٹھ وچ گل کردے دسیاپئی فلم تھیٹر دی مندراں تے مسیتاں نال ساکاچاری اے،کیوں جے اوتھے وی لوک یقین دے پک نال آوندے نیں۔ 
میں سمجھناں آں ایہہ بہت باریک گل سی۔فلماں،مذہبی 
تے سیکولر اختیار رکھن والے اداریاں وانگ خیالاں تے آدرشاں نوں شکل دنیدیاں نیں اتے وسیبی تے اخلاقی سبق پیش کردیاں نیں۔ایہہ 
ہی کارن اے پئی مذہبی تے سیکولر اسٹبلشمنٹ ہمیش سینما دی اثر بارے ہشیار رہندیاں ہن۔ہٹکاںسنسرشپ 
سارے وسیباں وچ ہوندیاں نیں اتے اجیہے ویلے وی آئے جد سینمے نوں نرا پراپیگنڈا بنا دتا گیا جیویں نازی جرمنی تے سویت یونین وچ ہویا۔ 
ہور تے ہور لبرل امریکا نے وی میکارتھی دور دا نشان چھڈیا اے جد اوہناں نوں جیہناں اُتے کیمونسٹ ہوون دا دوش سی تے جو فلم تے موج میلے دیاں صعنتاں وچ کم کردے سن،اوہناں دے پچھا کیتا گیا تے نشانہ بنایا گیا۔ 
لوک جاگرتی اتے ذمہ واریاں سینما وچ پنجابی دا حصہ۔ 
اکتوبر۔نومبر 
وچ میرا کینڈا جاون دا ڈھو بنیا۔ 
اصلوں مینوں میری دی چھپی کہانیاں دی کتاب ـ’کتوبر،بنیرے تے گلیاں‘ اُتے ڈھاہاں انڑنیشل پنجابی ساہت انعام ملیا سی۔ 
ایہ انعام کینڈا دے شہر وینکوور دتا گیا۔ 
وینکوور کینڈا دا مشہور شہر اے تے ایس نوں منی پنجاب وی آکھیا جاندا اے کیوں جے ایس شہر وچ تن چار لکھ پنجابی وسدے نیں تے ڈھیر گنتی وچ لکھاری وی نیں۔ 
پنجاب دی وار وچ ایس شہر دی خاص تھاں اے۔پہلی 
گل تاں ایہ وے کہ ایس شہر ای وچ کاما گھاٹا ماروجہاز دا ناں دی گھٹنا ہوئی سی تے ایس ناں دے جاپانی جہاز نوں جس وچ مسافر سوار سن کنڈھے نہیں لگن دتا گیا تے دو میہنے مگروں ایہ جہاز ناکام پچھاں پرت گیا۔ 
ہندوستان پرتن اُتے جد ایہناں لوکاں نیں پنجاب پرتن توں نہ کیتی تے ایہناں اُتے کلکتے وچ گولی چلا دتی گئی جس پاروں بندے مارے گئے تے کئیاں نوں کالے پانی دی سزا ہوئی۔ 
وچ ایس وقوعے دی سویں ورھے گنڈھ منائی گئی تے کینڈا دی سرکار نے پنجابی لوکاں توں معافی منگی تے تن یادگاری ٹکٹ جاری کیتے جیہڑے کاما گھاٹا مارو دے لوکاں دی یاد وچ نیں تے کئی ناٹک کھیڈے گئے تے اکٹھ کیتے گئے جیہڑے اوس وقوعے دی کہانی بارے نیں تے اوس ویلے دی سیاست بارے وی۔ 
دوجی وڈی تھاں ایس شہر دی ساڈی وار وچ ایس پاروں ہے پئی ایس شہر دی ’غدر پارٹی‘ لہر وچ اُچی تھاں اے۔ 
غدرپارٹی جیہڑی وچ پردیسی پنجابیاں نے بنائی سی ایس شہر دے ہزاراں مزدوراں نے سیر پایا تے کئی ایس لہر دی ونگار اُتے پنجاب پرتے تے پھاہیاں چمیاں تے کالے پانی دیاں سزاواں کٹیاں۔ہن 
اوہ ’غدری بابے اکھواندے ہن تے پنجاب دی لوک وار وچ سدا لئی امر ہو چکے ہن۔ 
دکھ دی گل ایہ وے پئی ساڈیاں نصابی کتاباں وچ ایہناں بارے اک اکھر نہیں جد کے ایس شہر لہور وچ ایہناں اُتے مقدمے چلے تے ایہناں غدریاں ایسے شہر وچ پھانسیاںجوجھیاں۔ 
اسیں ایتھے کجھ وینکوور دے لکھاریاں بارے جانکاری دنیدے پئے۔ 
ایہ لکھاری سرکڈھویں نیں تے کینڈا دے پنجابی لکھاریاں وچ خاص تھاں رکھدے نیں، اپنی بولی لئی گھول پاروں تے اپنیاں تگڑیاں تے سوہیناں لکھتاں پاروں۔ 
سادھو بننگ جنم ۔‫ 
دا کینڈا تے وینکور دے سکولاں، کالجاں تے تعلیمی اداریاں وچ پنجابی لاون دا لما یُدھ اے۔ 
سادھو جی پچھلے چالی توں ودھ ورھیاں توں اپنی ماں بولی لئی جوجھدے پئے نیں۔ 
اوہناں دے کم دا سٹہ اے پئی ہن وینکور دیاں ساریاں یونیورسٹیاں وچ پنجابی لاگو اے تے ایس دے نال جتھے جتھے سکولاں وچ پنجابی بال نیںاوتھے وی پنجابی پڑھائی جاندی پئی اے۔ 
ایس توں اڈ سادھو جی لکھاری وی نیں تے اوہناں دیاں کہانیاں ،شاعری ،ناٹک تے اپنے سنگھرش بارے کئی کتاباں چھپ چکیاں نیں۔ 
جیہناں وچ شاعری دیاں کتاباں ’سونے رنگی سڑک‘ ،’رشتے دریاواں دے‘،’وطنوں دور نہیں‘ ’یار میرا دریا‘ تے کہانیاں دیاں دو کتاباں ’کسے دا قصور نہیں‘ ؒلیہوں لتھے‘ تے ناول ’جُگتو‘۔ایس 
توں اڈ ایہناں کجھ کتاباں سکھونت ہندل نال مل کے سانجھیاں جوڑیاں ہن جیہڑیاں کینڈا وچ بولی لہر دے حقاں تے دوجے سیاسی حقاں بارے نیں۔ 
ہندل جی دی سانجھ نال اوہناں کجھ ناٹک وی لکھے نیں۔ 
سکھونت ہندل جی سُوجھوان نیں تے یونیورسٹی آف برٹش کولمبیا وچ پنجابی دے پروفیسر نیں۔ 
ایتھے اسیں سادھو بننگ جی نال کیتی گل بات جیہڑی اوہناں دے گھر کیتی گئی پڑھیاراں نال سانجھی کردے پئے آں۔ 
سادھو جی جیویں اوہناں دا ناں اے بڑے بیبے جی نیں تے اپنے کم بارے ذرا جنا وی مان تے انکھ نہیں رکھدے سگوں اپنے کم نوں گھٹا کے دسدے نیں۔ 
اپنے بارے تے اپنے کم بارے کجھ دسو۔ 
سادھو میں سکولی تعلیم ،پھگواڑا، کپورتھلہ توں پوری کیتی تے پھیر مُڑ وچ وینکوور آ گئے تے ایتھے ای رہے۔ 
سوشیالوجی وچ ایم ۔اے 
کیتا تے یو بی سییونیورسٹی آف برٹش کولمبیا وچ نوکری کر لئی۔ایتھے 
میں ٹیچر اسسٹنٹ ساں تے پھیر سیزنل لیکچرر بن گیا تے وچ ریٹائر ہویا۔ 
وئی،بائی ورھے نوکری کیتی،بوہتی تنخواہ نہیں سی پر مینوں ایہ نوکری چت لگدی سی۔ 
ایہہ خورے سبھ توں گھٹ تنخاہ دی نوکری سی۔ 
پر میرے لئی ٹھیک سی۔ 
بیوی وی نوکری کردی سی ایس لئی گزرا چلدا رہیا۔جد 
دا میں ایتھے‫ آیا واں کدی خیال نہیں آیا بوہتے پیسے چاہیدے نیں۔ 
جد میں پوسٹ آفس وچ ساں تے ڈیڑھ ڈالر وچ بہترین کھانا کھا لیندا ساں تے کتاباں خرید لیندا ساں۔ 
پڑھان بارے میری بہت سی۔پہلے 
سال جد پنجابی پڑھانی چھوہی تاں میں سارے کم کر لیندا ساں۔کوتاواں 
وی پڑھاندا ساں۔نال 
میں لیکھ وی لکھے۔کبڈی 
بارے تے کجھ ہور وشیاں بارے، کینڈا بارے۔ 
کہانیاں لکھیاں تے ناٹک کیتے۔ 
ناٹک تیار کرنا اوہ ودھیا کم سی۔ 
پنجابی بولنی سی ، کس طراں پڑھانا ایں۔ 
پنجابی ایجوکیشن لیگوئج پالسی وی بنائی۔ 
اندھر مہٹ نے بڑا کم کیتا۔ 
جتھے بندی کیتی۔ 
برٹش کولمبیا ایسوسیشن بنائی۔ 
لوک راضی سن۔ 
لوک گُردواریاں وچ پڑھاندے سن۔ 
اسیں چاہندے ساں پنجابی نوں منیا جاوے ۔ 
موہ سوہتا بڑا تگڑا بندہ سی۔ 
اسیں اوس نوں ملن گئے تے آکھیا پنجابی ہونی چاہیدی اے۔ 
اوس آکھیا جے پنجابی ہووے تے کنا خرچا ہووے گا۔ 
اوہ ہمیش پنجابی دے حق وچ بولیا۔ 
پنجابی شامل ہو گئی۔ 
گریڈ۔ 
وچ۔ 
ہر پنجابی پڑھیار کلاس وچ پنجابی بولے گا۔ 
جد پالسی بنا لئی پھیر وچ کئی گلاں رہ گیاں۔ 
کیوں جے سکولاں وچ انگریزی توں اڈ فرانسیی اے سارے فرانسیی پڑھنا چاہندے سن ۔ 
اسیں آکھیا دوجی بولی پنجابی پڑھن پنجابی بال۔ 
ماپیاں آکھیا ساڈے بال فرانسیی دی تھاں پنجابی پڑھن گئے؟ ایس لئی بہوں اوکھا کم سی۔ 
پہلے جتھے بندی کیتی تے جولائی وچ ایہہ پالسی لاگو کیتی۔ 
نصاب بنایا۔ 
ست اُستاد لئے،اک میں ساں۔ 
ایتھے سکولاں وچ وچ پنجابی لا دتی۔ 
پڑھیار سن۔ 
توں گریڈ تک۔ 
کلاس شروع کرا لئی۔اُستاد 
باہروں نہیں لیا سکے۔اوہناں 
جس طراں پڑھائی کلاس چلی نہ۔پھیر 
بھگونت سنگھ وی اُدمی ہو گیا۔اسیں 
دو سکولاں وچ لوائی۔سری 
تے رِچ مونڈ وینکور دے دو ٹاؤن وچ۔ 
سری والے آکھن جے پنجابی پڑھانی اے تے پیسے دیو۔ 
اوہناں نال گل کیتی تے چال چلی۔ماپیاں 
دا اکٹھ کیتا۔ماپیاں 
نوں دو راہ دسے۔ 
جے پنجابی پڑھانی اے اوس وچ سبھ کجھ پنجابی وچ ہووے گا تے تہاڈا کوئی خرچا نہیں ہووے گا۔پنج 
سکینڈری سکولاں وچ لائی۔ 
جتھے توں ودھ پنجابی بال نیں۔ 
سین فریزر تے کونٹن یو نیورسٹی وچ لوائی۔سارا 
نصاب تیار کیتا۔ 
ایس طراں چار یونیورسٹیاں وچ پنجابی پڑھائی جاندی پئی اے۔ 
فرانسیی دھڑا بہت تگڑا اے اوہناں کول سبھے کجھ اے۔ 
ایتھے چینی وی کافی اے۔ 
جہدوجہد چل رہی اے۔ 
سُلیکھ تے کتاباں بہت چھوٹی عمر توں کتاباں پڑھن دا شونق سی۔لکھن 
دا کم وی آندا سی ساہت پڑھن کرکے۔جد 
پنڈ پڑھدا سی پھگواڑاکپور تھلہ کلاس وچ داخل ہویا۔شہر 
جا کے اعتماد نہ رہیا۔ساہت 
پڑھدا سی تے وکھری دُنیا لگدی سی۔ہائی 
سیکنڈری وچ فیل ہو گیا۔ 
اکو چیز اُکساندی سی میں پڑھنا ضرور اے۔ 
میں موٹی عقل دا نہیں ساں۔ساہت 
پڑھن دے نال نال کہانی لکھن دی کوشش کیتی پر گل نہ بنی۔ 
وچ میں مل وچ نوکری کردا سی ۔ 
دریا دے کنڈھے کم کردا سی۔ 
پانی تھلے جانا تے کم کرنا۔گاؤن 
لگ پیا۔ 
اوہناں وچوں میں اپنی کوتیا بناونی شروع کیتی۔اوس 
وچوں کویتا نکلنی شروع ہو گئی۔پہلی 
کویتا میں ناگ منی وچ بھیجی ایہ وچ ہویا۔ 
بہت حونصلہ ملیا۔ 
اوس ویلے ہور لوک وی سن۔ 
سیاسی لوک وی سن۔سیاسی 
لہر وچ میں شامل ساں۔ 
’وطنوں دور‘ رسالہ میں توں لے کے تیک سودھ کیتا۔ 
اسیں ہتھ نال لکھدے ساں۔ 
سیاست وی چلدی پئی سی۔ 
نکسل باڑی لہر دا زور سی۔ 
’سونے رنگی سڑک‘ وچ کویتاواں دی کتاب چھپی۔ 
وچ کہانیاں دی کتاب ’کس دا قصور‘ چھپی۔ 
’جنگل دے ورودھ‘ ناول انواد کیتا۔ 
کویتاواں ’رشتے دریاواں دے‘ چھپی۔ 
وچ انگریزی ترجما چھاپی۔ 
وچ جد میں ایتھے آیا نسل پُوجا بہت سی۔میں 
سوچیا میں نہیں ایتھے رہنا واپس چلے جانا۔میں 
پڑھنا شروع کیتا تے آلے دوالے نال جُڑدا ویت نام دا مسلہ سی۔ 
امن لہر وی سی۔ 
میں مسوسیا ایتھے وی سبھے کجھ کیتا جا سکدا اے۔کوتاواں 
لکھیاں ایہ میرا وطن اے۔ایہ 
ساڈا وطن اے۔ 
کینڈین ہونا اے نال پنجابی وچ رہنا اے۔مینوں 
اوہدوں توں دُبدھا نہیں آئی۔ 
وچ وینکور ستھ بنائی۔ 
اسیں سوچیا لوکاں نوں اگانہہ ودھو سوچ ول لایا جائے۔ 
میں تے سکونت ہندل لکھدے ساں۔اسیں 
پنج، چھ لمے لیکھ لکھے۔ 
ساڈے لوک لیکھ گھٹ پڑھدے سن۔ایتھے 
دے مسلے چلدے سن۔کُڑیاں 
دے مسلے سن۔اسیں 
ایہ مسلے تھیڑ راہیں لکھے۔ 
اسیں اکٹھے بیٹھدے ساں۔ڈرامے 
لکھے تے کیتے وی۔ 
ساڈیاں زنانیاں نے وی کھیڈ لکھے تے کیتے وی۔ 
اسیں کتاباں وی چھپوایا ں۔ 
تھیڑ دا کم بہت اُدمی سی، بال وی سن، اساں سبھ کجھ کیتا۔ 
وچ ناول جُگتو چھپیا۔ 
میں ملو ملی ایس نوں ناول کہہ رہیا آں۔ 
اک بندہ اپنی گل دس رہیا اے تے بڑے وکھرے رُوپ بناندا اے۔ 
ساہت میرے لئی آلے دوالے نوں سمجھن دا وسیلہ اے۔ساہت 
جیون لئی ، جیون اُتے اے۔جے 
میں نسل پُوجا دے خلاف آں تے پھیر میں ایہ ہی لکھاں گا۔ 
اوہدے بارے جتھے میں رہ رہیا آں۔کجھ 
لوکاں نے کم کیتے تاں ایہ تھاں بنی۔ایس 
نوں بہتر چھڈ کے جانا چاہیدا اے۔ 
اک انسان دے ناطے میں سمجھنا آں ایس توں ودھ ایس دا کم اے۔ 
میں اپنے آپ نوں لیکھک نہیں کہندا میں ویارتھی آں۔ 
میں وڈا لیکھک نہیں بننا چاہندا۔ 
دوست کہندے نیں اک چیز نوں نشانہ بنا۔ 
میرے لئی ایہ اہم نہیں۔ 
وڈا کہانی کار یاں شاعر میر ا وشے نہیں اے۔ 
میں چاہندا ہاں کم کردا رہواں۔ 
ووٹ دے حق بارے،’سنگھرش دے سو ورھے، کینڈا وچ پنجابی پرگرتی شیلاگانہہ ودھو لہر بارے میری تے سُکھونت ہُندل دی کتاب اے۔ 
تے وچ جیہڑیاں کھبے بنّے دیاں لہراں سن ساریاں بارے ذکر اے۔ 
میں سمجھناں آں ساڈے کول ٹیکنلوجی ہے اسیں ساریاں دیاں لوڑاں پوریاں کر سکدے آں۔ 
میرا بہتا اُدھم کھبے پاسے نال رہیا اے تے ایس نال ہی جُڑیا رہیا آں۔ 
کدی اپنے آپ نوں وکھ نہیں کیتا۔ 
لوک جاگرتی اتے ذمہ واریاں سینما وچ پنجابی دا حصہ۔ 
کالم نگار تے دینی سکالر تنویر ظہور عنایت حسین بھٹی فلمساز، گائیک تے اداکار ہون دے نال نال کالم نگار، سوجھوان تے دینی سکالر وی سن۔ 
بھٹی ہوراں نال میریاں کئی ملاقاتاں رہیاں۔ 
میں اکثر اوہناں نوں ملن گلبرگ چلا جاندا۔ 
اڈ اڈ موضوعاں تے اوہناں نال وچار وٹاندرا ہوندا۔ 
میں وی بھٹی ہاں۔ 
ایس ناطے اوہ مینوں اپنا نِکّا بھرا سگوں بیٹے دا درجہ دیندے۔ 
عنایت حسین بھٹی کھرا، سچا تے بے کھوٹ بندہ سی۔ 
اوہ چمٹا پھڑ کے فن دے میدان وچ اُتریا۔ 
اپنی سُر بھری آواز پاروں فن دی اوس ٹیسی تے اپڑ گیا جس تھاں نوں حاصل کرن لئی لوک ترسدے نیں۔ 
جے کر اوہ رانجھا بنیا تاں جھنگ دے جنگل وچ مجھان چران والا نظر آیا۔ 
جے کر ‫جوگی بنیا تاں ہیر دے دروازے تے جوگ لین لئی نویکلا روپ دھاریا۔ 
جے کر چوکیدار بنیا تاں عزت تے انکھ دا پورا پہرہ دِتا۔ 
جے وارث شاہؒ دا روپ دھاریا تاں وارث شاہؒ دے کردار نوں ایس طرح روشن کیتا جیہڑا فلم وارث شاہؒ دی شکل وچ سدا جیونا ہو گیا۔ 
عنایت حسین بھٹی نوں وارث شاہؒ نال انت دا عشق سی۔ 
بھاویں اوس دی فلم ’’‫ شاہ ‘‘ باکس آفس تے ناکام رہی پر بھٹی ہوریں ایس فلم تے آخر دم تک مان کردے رہے۔ 
اوہ ویلے کویلے ادیباں، شاعراں، سوجھواناں تے پتر کاراں نوں دعوت دیندے تے فلم ’’‫ شاہ ‘‘ وکھا کے اوہناں دی رائے معلوم کردے۔ 
عنایت حسین بھٹی ذاکر تے دبنگ مقرر سن۔ 
اوہ جنوری ء نوں گجرات وچ پیدا ہوئے۔ 
اوہناں پبلک ہائی سکول گجرات توں میٹرک کیتا، زمیندارہ کالج گجرات توں ء وچ ایف۔ 
اے کیتا۔ 
ستاراں سال دی عمر وچ اپنی ماں کولوں قرآن مجید حفظ کیتا۔ 
ایف۔ 
اے کرن مگروں لاہور آ گئے تے ایم۔ 
اے۔ 
او کالج وچ داخلہ لیا۔ 
اوہ کالج دے ہوسٹل وچ رہندے سن۔ 
اک دن اوہناں دی ملاقات ہدایتکار نذیر نال ہوئی۔ 
نذیر نے بھٹی جی دا گانا سُنیا تاں اپنی فلم وچ گان دی فرمائش کیتی۔ 
بھٹی ہوراں نوں بچپن توں ای گان دا شوق سی۔ 
جد اوہناں دا پہلا گانا ریکارڈ ہویا تاں اوہناں دے والد ناراض ہوئے تے تِن سال تک پُتر نال گل بات نہ کیتی۔ 
بھٹی ہوراں دسیا کہ میرے والد نے ایس شرط تے صلح کیتی پئی میں ویاہ دیاں محفلاں وچ گانا نہیں گاواں گا۔ 
عنایت حسین بھٹی سماج سیوا وی کیتی۔ 
اوہناں نے گلاب دیوی ہسپتال لاہور وچ ٹی بی دے مریضاں لئی اپنی ماں دے ناں تے برکت بی بی وارڈ بنوائی۔ 
میو ہسپتال دے اک وارڈ دا پورا پلانٹ خرید کے دِتا۔ 
ء دی پاک بھارت جنگ دوران دفاعی فنڈ وچ رقم دتی۔ 
ء دی جنگ دوران وی لکھاں روپے جمع کرائے۔ 
سیلاب توں متاثر لوکاں دی مدد لئی خود تے لوکاں کولوں رقم لے کے جمع کرائی۔ 
اوہ بیوہ عورتاں تے یتیماں دی مدد کردے رہے۔ 
ء وچ پاکستان ٹیلی ویژن نے صوفیاء کرام، اوہناں دیاں درگاہواں تے علم دے حوالے نال پروگرام پیش کیتے۔ 
ایہناں پروگراماں نوں پیش کرن لئی عنایت حسین بھٹی نوں چُنیا گیا۔ 
ایس پروگرام دا ناں سی ’’چانن ای چانن‘‘ بعد وچ ایس دا ناں ’’اجالا‘‘ رکھ دِتا گیا۔ 
کجھ عرصے بعد ’’تجلیوں‘‘ دے ناں نال ایہہ پروگرام چلدا رہیا۔ 
عنایت حسین بھٹی نے فلماں وچ دے لگ بھگ گانے ریکارڈ کرائے۔ 
اوہناں نے توں ودھ فلماں وچ کم کیتا۔ 
فلماں وچ اوہناں نے ہیر دا کردار ادا کیتا۔ 
بھٹی پکچرز اوہناں دی ذاتی پروڈکشن سی جس دے ہیٹھ اوہناں فلماں بنائیاں۔ 
کئی فلماں دی ہدایتکاری وی کیتی۔ 
ہدایتکار تے اداکار کیفی اوہناں دا نِکّا بھرا سی۔ 
ء وچ اوہناں نے فلم ’’چن مکھناں‘‘ بنائی جیہنے کامیابی دے سارے ریکارڈ توڑ دِتے۔ 
ایس توں مگروں سجن پیارا، جند جان، دنیا مطلب دی، عشق دیوانہ، سُچا سودا، ظلم دا بدلہ سمیت کئی کامیاب فلماں بنائیاں۔ 
ء توں ء تک پنجابی ادبی سنگت لاہور دا میں سیکرٹری ساں۔ 
اپریل ء نوں پنجابی ادبی سنگت دے ہیٹھ مذاکرہ کرایا، موضوع سی ’’پنجابی فلماں تے سماجی جاگرتی‘‘ جیہدی صدارت عنایت حسین بھٹی ہوراں کیتی۔ 
مذاکرے وچ حزیں قادری ، خاور نعیم ہاشمی ، تنویر کاظمی ، نثار ناسک ، سائیں اختر حسین تے دوجیاں نے حصہ لیا۔ 
بھٹی ہوراں صدارتی گل بات کردیاں آکھیا سی، ’’چنگی فلماں نہ بنن دی ذمہ داری سنسر بورڈ تے وے۔ 
سنسر بورڈ دا فرض اے کہ اوہ بریاں فلماں سنسر نہ کرن۔ 
چربہ فلماں سنسر سرٹیفکیٹ حاصل کر لیندیاں نیں۔ 
پروڈیوسر سکرپٹ لے کے آ جاندا اے تے فلم انڈسٹری دے سر اُتے بیٹھ جاندا اے۔ 
ایس طرح چنگیاں فلماں لئی کون محنت کرے گا۔ 
سنسر کوڈ وچ ایہہ گل موجود اے کہ چربہ فلماں نہیں بن سکن گِیاں۔ 
ایس دے باوجود بن تے چل رہیاں نیں۔ 
ایہہ ذمہ داری سنسر بورڈ دے ممبران دی اے۔ 
پروڈیوسر فلم انڈسٹری دی مظلوم ترین شخصیت اے۔ 
اوہ دولت دا مونہہ کھول دیندا اے۔ 
فیر اوس نوں اداکاراں دے گھراں دے چکر لانے پیندے نیں۔ 
ایس توں چنگا اے کہ اوہ کوئی ہور کاروبار کر لوے۔ 
ایس مصیبت وچ تاں نہیں پوے گا۔‘‘ 
بھٹی ہوراں دا آکھنا سی کہ ’’میں مقصد بھریاں فلماں بنائیاں۔ 
ایس توں جیہڑی آمدنی ہوئی نیکی، بھلیائی تے رفاہی کمّاں وچ خرچ کیتی۔ 
فلم ’’‫ شاہ ‘‘ فلاپ ہو گئی۔ 
ایس توں بعد ہور فلماں بنان دا حوصلہ نہ رہیا۔‘‘ 
بھٹی پکچرز ہیٹھ فلم ’’ظلم دا بدلہ‘‘ بنی۔ 
ایس فلم دے لیکھک میرے سجن حفیظ احمد سن۔ 
ایہہ فلم کامیاب رہی۔ 
حفیظ احمد دے اعزاز وچ میں اک تقریب دا اہتمام کیتا۔ 
صدارت عنایت حسین بھٹی نے کیتی۔ 
گل بات کرن والیاں وچ ہدایت کار اقبال شہزاد ، مشتاق بٹ ایڈووکیٹ ، اسد مفتی ، طفیل اختر ، ریاض احمد شاد تے دوجے شامل سن۔ 
مشتاق بٹ ایڈووکیٹ نے آکھیا فلم ’’ظلم دا بدلہ‘‘ ویکھن مگروں عنایت حسین بھٹی مینوں دُلّا بھٹی دے خاندان وچوں لگا جیہنے اکبر بادشاہ دے سامنے جھکن توں انکار کر دِتا سی۔ 
عنایت حسین بھٹی دے نال مینوں لاہور توں پاکپتن تے ملکہ ہانس تک سفر کرن دا اتفاق ہویا۔ 
ایس طرح بھٹی صاحب دے خیال، سوچ تے نظریات نوں زیادہ قریب توں سمجھن تے جانن دا موقع ملیا۔ 
اوہ مذہبی حوالے نال کھلے دل دے، ملی ایکا تے ساکا داری دے حامی سن۔ 
اوہ اپنیاں لکھتاں تے تقریراں راہیں قرآن و سنت توں رہنمائی دا درس دیندے تے اسلام دے اصولاں سمیت دین دے وڈ وڈیریاں دی برابر عزت تے احترام دے قائل سن۔ 
اوہناں دے موسیقی بارے علم دا میں پہلاں ای قدر دان ساں۔ 
ایس سفر دوران دین دے حوالے نال اوہناں دے وِچار سنن دا موقع پہلی وار ملیا۔ 
بھٹی ہوراں نوں میں اک لبرل مذہبی دانشور دے روپ وچ پایا۔ 
میں سمجھنا مذہبی اتفاق تے آپسی احترام تے مبنی اوہناں دے نظریات تے علم اُتے عمل کیتا جاوے تاں نہ صرف پاکستان سگوں پورے عالم اسلام وچ مثالی دینی تے سماجی ماحول پیدا کیتا جا سکدا اے۔ 
ملکہ ہانس وچ وارث شاہ دے حوالے نال پروگرام سی جیہدے وچ بھٹی صاحب نے ہیر وارث شاہ سنائی۔ 
بعد وچ مشاعرہ ہویا جیہدے وچ میں وی حصہ لیا۔ 
ملکہ ہانس جان توں پہلاں اسیں کجھ دیر چوہدری کرم علی کیفی دے گھر پاکپتن رُکے۔ 
چوہدری کرم علی کیفی پنجابی تے اردو دے معروف شاعر تے لیکھک نیں۔ 
ایہہ بھٹی ہوراں دے گوڑھے یار نیں۔ 
کرم علی کیفی نال ایہہ میرا پہلا تعارف سی جیہڑا عنایت حسین بھٹی دے ذریعے ہویا۔ 
کیفی ہوراں نال فیر اینی گوڑھی دوستی ہو گئی جیہڑی اج تک قائم اے تے انشاء اللہ قائم رہوے گی۔ 
چوہدری کرم علی کیفی نال مل کے مینوں بڑی خوشی ہوئی۔ 
اوہ نہ صرف چنگے شاعر نیں سگوں مخلص تے ہمدرد انسان وی نیں۔ 
چوہدری کرم علی کیفی نے مینوں اک ملاقات وچ دسیا کہ عنایت حسین بھٹی نال اوہناں دی پہلی ملاقات ء نوں شاہ نور سٹوڈیو ملتان روڈ لاہور وچ ہوئی۔ 
اوس ویلے میں دسویں جماعت دا طالب علم ساں۔ 
بھٹی ہوراں نے میرا ناں پُچھیا۔ 
میں آکھیا، ’’ کرم علی ‘‘ بھٹی ہوراں نے آکھیا کہ اج توں تیرے ناں نال ’’ کیفی ‘‘ دا وادھا کرنا واں۔ 
کیفی میرا چھوٹا بھرا اے۔ 
توں وی مینوں نِکّے بھرا دی طرح عزیز ایں۔ 
اودوں توں میں’’ کرم علی ‘‘ توں ’’ کرم علی کیفی ‘‘ ہو گیا واں۔ 
چوہدری کرم علی کیفی دا آکھنا اے ایس توں بعد عنایت حسین بھٹی نال ملاقاتاں دا سلسلہ شروع ہو گیا جیہڑا اوہناں دی وفات تک قائم رہیا۔ 
اوہ اکثر پروگراماں وچ مینوں اپنے نال لے جاندے۔ 
سگوں کئی غیر ملکی دوریاں وچ وی میں اوہناں دے نال گیا۔ 
معروف سماجی تے رفاہی شخصیت میاں محمد منشی گورنمنٹ میاں منشی ہسپتال والے دا اک وار میں انٹرویو کیتا جیہڑا جنگ اخبار وچ چھپیا۔ 
میاں محمد منشی نوں میں پُچھیا کہ ہسپتال بنان دا خیال تہانوں کیویں آیا؟ اوہناں ایس دا کریڈٹ اپنے دوست عنایت حسین بھٹی نوں دِتا۔ 
میاں محمد منشی نے دسیا کہ ابراہیم روڈ بلال گنج لاہور وچ اک ایئرکنڈیشن سوہنی مسجد بنوائی۔ 
عنایت حسین بھٹی نوں دعوت دِتی کہ اوہ آ کے مسجد ویکھن۔ 
بھٹی ہوراں نے مسجد ویکھن مگروں مینوں آکھیا، میاں محمد منشی جی تساں اک بڑا چنگا تے نیکی دا کم کیتا اے۔ 
رب دا گھر بنا کے رب نوں خوش کیتا جے، ہن رب دے بندیاں نوں وی خوش کرو تے اوہناں دیاں دعاواں لوو۔ 
میں پُچھیا۔۔۔ 
بھٹی جی رب دے بندیاں نوں کیویں خوش کیتا جاوے؟ آکھن لگے، گلاب دیوی ہسپتال وچ میں اک وارڈ بنوائی اے۔ 
اک وارڈ تسیں وی بنوا دیو۔ 
میاں محمد منشی نے آکھیا۔۔۔ 
میں سوچیا، وارڈ کیہ بنوانی اے، پورا ہسپتال ای بنوا دینے آں۔ 
اِنج میں ہسپتال بنوا دِتا۔ 
عنایت حسین بھٹی مئی ء نوں اپنے لکھاں قدرداناں نوں اداس کر کے اللہ نوں پیارے ہو گئے۔ 
لوک جاگرتی اتے ذمہ واریاں سینما وچ پنجابی دا حصہ۔ 
اشتیاق احمد لڑی سینما وچ پنجابی دا حصہ۔ 
زبیدہ خانم اخلاق عاطف دُنیا دے کسی وی فن دے کسی وی کھیتر وچ وارثت نہیں چلدی، فن دی دُنیا وچ خدا داد صلاحیت دی ٹھیک ورتوں کسی وی فنکار نوں کامیابی دیاں منزلاں ولے ٹوردی اے، خدا داد صلاحیت ہی اوہ سونا اے جیہنوں شوق لگن تے ریاضت دی بھٹھی وچ گال کے کسی کاری گر سُنیارے دی مہارت لشکیلے گہنے وچ ڈھالدی اے۔ 
ایس سچ دی گواہی مشہور گائکا زبیدہ خانم دی گائیکی کیرئر توں وی ملدی اے جیہنے ایس فن دی وراثت دے دعوے داراں دی موجودگی وچ محنت تے لگن نال اپنے گائیکی فن دی اُچیچتا منوائی۔ 
زبیدہ خانم ء نوں امرتسر دے اجیہے گھرانے وچ پیدا ہوئی جیہدا گائیکی یا موسیقی نال تعلق نہیں سی، کجا کہ ایس گھرانے دا کوئی جی جَنت فلمی دُنیا ولے آن دا سوچدا۔ 
مشہور گائکا شمشاد بیگم دے ریڈیو توں نشر ہوں والے گیت سُن سُن کے زبیدہ نوں گائیک بنن دا چاء ہویا، گائیکی ‫ سرناویں بیگم زبیدہ دی آئیڈیل سی زبیدہ خانم نِکی عمر توں ہی مذہبی مجلساں وچ نعت سلام تے نوحے پڑھن توں گائیکی دے مُڈھلے اصولاں دی جانُو ہو چکی سی، تاہیوں جدوں اوہ فلمی گائیکی ولے آئی تے اوہنوں فلمی گائیکی دے تقاضے سمجھن تے ٹھیک ٹھیک نبھاون وچ کوئی اوکڑ پیش نہیں آئی ۔ 
پاکستان بنن دے نال ہی لاہور وچ فلم پروڈکشنز دا سلسلہ شروع ہوگیا سی، دیس دے سارے کاری گراں تے فن کاراں نے فلم کتاب، گیت سنگیت، مصور تصویر، فن تے فن کار اپنی ہوند تے فکر نال جیوندے جاگدے سن جیہڑے کسی وی صلا اپنے دیس نوں ترقی دی راہے پان لئی جویں ہر کھیتر وچ محنت تے خلوص بھریاں کوششاں کیتیاں اوویں ہی ’’فلم کھیتر نوں شروع دِناں وچ ایسے وڈے تخلیق کار تے فن کار میسر آئے جیہناں دیاں محنتاں پاروں پاکستانی فلم دے سنہرے دَور دی شروعات ہوئی، اودوں ہنر منداں نوں اپنے جوہر وکھان دے موقعے کُھلے دِل نال مہیا کردے ہوندے سی ۔ 
زبیدہ خانم دا گھرانا ء وچ لاہور آیا تے اپنے بالپن دے شوق نوں اگے ودھان لئی زبیدہ خانم ریڈیو لاہور دے لائیو پروگراماں وچ نعتاں تے لوک گیت گاون لگ پئی ’’گائیکی فن وچ زبیدہ دا شوق ہی اوہدا اُستاد سی ایس شوق نوں اوہنے آپ ہی پالیا پوسیا تے سنواریا نکھاریا، ریڈیو لاہور تے موسیقار بابا چشتی نے زبیدہ نوں سُن کے اوہدی آواز وچ اِک تھاں موجود معصومیت تے حُسن نوں پچھانیا، پنجابی لفظاں دی ودھیا ادائی نوں سلاہیا تے اپنی موسیقی وچ بنن والی پنجابی فلم ’’بِلو‘‘ دا اِک گیت زبیدہ خانم کولوں گوایا، ایہہ ء دی گل اے، ایسے گیت توں زبیدہ دی فلم گائیکی دا مُڈھ بجھیا ۔ 
ء دی فلم ’’شہری بابو‘‘ ء دی فلم ’’پتن‘‘ لئی زبیدہ دے گائے ہوئے گیت گونجے تے زبیدہ خانم شہرت تے مقبولیت دی سِخر اُتے اپڑ گئی، فلم پتن دے گیت ایس فلم دے ریلیز ہوں توں پہلاں ہی مقبول ہوگئے سن۔ 
شہری بابو دے موسیقار رشید عطرے تے پتن دے بابا چشتی سن، اینہاں دونہواں فلماں لئی زنانہ آوازاں دے سارے گیت زبیدہ خانم توں گوائے گئے جدوں کہ دو گانیاں لئی عنایت بھٹی دی آواز شامل سی ۔۔۔ 
گلاں سُن کے ماہی دے نال میریاں دُپٹا بے ایمان ہوگیا راتاں نھیریاں بنا کے ربا میریاں نصیباں والے تارے ڈُب گئے شہری بابو چھڈ جاویں نہ چنا بانہہ پھڑ کے رنگ رنگیلی ڈولی میری بابل اج نہ ٹور پتن زبیدہ دے گائے اجیہے گیت سی جینہاں نے مقبولیت دے عروج نوں چھوہیا، ایسے طرح زبیدہ تے عنایت حسین بھٹی دے دو گانیاں ۔۔۔ 
اِک کُڑی دی چیز گواچی بھلکے چیتا آوے گا بیڑی دِتی ٹھیل وے محبتاں دا کھیل وے، رب نے کرایا ساڈا پتناں نے میل وے ساڈا سجرا پیار کہے بار بار کیتے ہوئے قرار بُھل جائیں ناں ۔۔۔ 
نے وی مقبولیت دے نویں ریکارڈ قائم کیتے ’’ایس طرح زبیدہ خانم پنجابی فلماں دی مشہور پلے بیک سنگر طور نمایاں ہوئی، فلمی دنیا وچ اوہ زمانا وی بے شک نور جہاں دا زمانا سی، مقبول تے مصروف وڈی گائکا تے فلمی ہیروئن ہون وجھوں نور جہاں دا طوطی بولدا سی تے فلم انڈسٹری نال جڑیا ہر بندا نور جہاں دے مزاج توں واقف سی کہ اوہ اپنے ساہمنے کسی ہور دا دیوا بلن نہیں دیندی سی، پر زبیدہ دی دِنو دن ودھدی ہوئی مقبولیت نے مصروفیت پاروں نور جہاں وی فلمی لوکاں کولوں پچھن تے مجبور ہوگئی، ایہہ کُڑی کون اے؟ فلمی گائیکی دے نال زبیدہ نے دو پنجابی فلماں لئی اداکاری وی کیتی۔ 
ء دی فلم ’’پاٹے خاں‘‘ وچ اداکار ظریف نال سیکنڈ ہیروئن بنی، ایس فلم دے فرسٹ پیئر نور جہاں نے اسلم پرویز سن۔ 
ء دی فلم ’’دُلا بھٹی‘‘ وچ زبیدہ نے ہیروئن صبیحہ دی راز دار سہیلی دا کردار ادا کیتا سی۔ 
زبیدہ خانم دا گائیکی کیرئر صرف بارھاں ورھیاں تے محیط رہیا، ایس دوران اوہنے ڈھائی سو دے نیڑے اُردو تے پنجابی گیت گائے، دل چسپ حقیقت ایہہ وے کہ زبیدہ دے اُردو گیتاں دی تعداد پنجابی گیتاں نالوں زیادا اے۔ 
زبیدہ دے ناں تے مقبولیت سر ناویں گیتاں دی ایہہ تعداد تھوڑی لگدی اے پر صرف بارھاں ورھیاں نوں مُکھ رکھ کے ویکھیے تے ایہہ تعداد مناسب توں وی زیادہ لگدی اے تے ایہہ حقیقت وی اپنی تھاں پکی سچی کہ زبیدہ دے گائے ہوئے اکثر اُردو تے پنجابی گیت یادگار منے جاندے نیں، اُردو گیتاں دا تذکرہ بعد وچ کراگے پہلاں زبیدہ خانم دے کجھ مقبول تے یادگار پنجابی گیتاں اُتے جھاتی پائیے ۔۔۔ 
اساں جان کے میٹ لئی اکھ وے فلم ہیر ء ڈھول دِلے دا جانی اجے نہیں آیا ؍؍ ؍؍ کجھ بول وے دِلاں دی گُھنڈی کھول وے فلم مورنی ء دُکھی نیناں کولوں مُکھ نہ لکا سجنا عنایت بھٹی نال ؍؍ ؍؍ لے لؤ جی بھنبھیریاں فلم ماہی منڈا ء وے میں نار پٹولھے ورگی ؍؍ ؍؍ ہُن مُک گیا لُک لُک تکنا عنایت بھٹی نال ؍؍ ؍؍ بابل دا ویڑھا چھڈ کے ہوکے مجبور چلی فلم گُڈی گُڈا ء بُندے چاندی تے سونے دی نتھ لے کے فلم چن ماہی ؍؍ تینوں چُم چُم دل نال لاواں، چٹھیے سجنا دیے ؍؍ ؍؍ ساڈے انگ انگ وچ پیار نے سلیم رضا نال ؍؍ ؍؍ ماہی موت دا سنیہا دِتا گھل وے ؍؍ ؍؍ پھیر لئیاں چن ماہی اکھیاں ڈُب گئے آس دے تارے ؍؍ ؍؍ ساڈے انگ انگ وچ پیار نے پینگھاں پائیاں نیں سلیم رضا نال ؍؍ ؍؍ جٹی چلی مُربیاں دی سَیل نوں کورس فلم یکے والے ء ہان دیا مُنڈیا وے اکھیاں توں غنڈیا ؍؍ ؍؍ قول نہیں بُھلدے نیں نیر پئے ڈُلھدے نیں ؍؍ ؍؍ تیرے در تے آکے سجنا وے، اسی جھولی خالی لے چلے ؍؍ ؍؍ گلھاں چُمدیاں کناں دیاں والیاں فلم پلکاں ء کالی کالی رات میری اکھیاں وچ برسات ؍؍ ؍؍ سانوں سچ دس ڈھولیا پٹولھیا وے کاہنوں ساڈا دل موہ لیا فلم زلفاں ؍؍ رُکھ ڈولدے تے اکھ نہیں لگدی فلم سہتی ؍؍ رب ہووے تے میل کراوے، تیرا میرا رب کوئی ناں ؍؍ ؍؍ سیّو نی میرا دل دھڑکے دل، دھڑکے نالے اکھ پھڑکے فلم شیخ چلی ء دل غم دیاں چھلاں وچ ڈولدا سلیم رضا نال ؍؍ ؍؍ کُنڈا نال دے بُوہے دا کھڑکے فلم کچیاں کلایں ؍؍ بُرے نصیب میرے ویری ہویا پیار میرا فلم چھومنتر ؍؍ میری چُنی دیاں ریشمی تنداں فلم چٹی ؍؍ پِھراں ہسدی مٹکدی تے نچدی، اج میرے ماہی آنا ؍؍ ؍؍ ڈورے کِھچ کے نہ کجلا پائیے، نی ماپیاں دے پِنڈ کُڑیے فلم مکھڑا ؍؍ میرا دِل چنا کچ دا کھڈونا ؍؍ ؍؍ دِلا ٹھہر جا یار دا نظارا لَین دے ؍؍ ؍؍ پردیسی نال نہ یاری لائیے سلیم رضا نال فلم گھر جوائی ؍؍ ویلے بیت گئے جدائیاں والے فلم بودی شاہ ء میرا جیوے ڈھولا، نی میرا جیوے ڈھولا فلم ناجی ؍؍ میری ٹور تے نہ کر مائے شک نی فلم پردیسن ؍؍ میری زلفاں توں پرے نہیں ہٹ دا، ڈُپٹا میرا جار جٹ دا فلم یار بیلی ؍؍ ڈک ڈک رکھاں میں جوانی کدے اکھاں فلم بچّا جمورا ؍؍ کجھ گلاں تیریاں تے کجھ گلاں میریاں ؍؍ ؍؍ پیریں بیڑیاں پجیباں دیاں پاکے ماہی نے تینوں لے جانا فلم کرتار سنگھ ؍؍ گوری گوری چاننی دی ٹھنڈی ٹھنڈی چھاں نی ؍؍ ؍؍ تینوں رکھاں میں تویتڑی بنا کے سلیم رضا نال فلم لُکن میٹی ؍؍ نی بدلیے نہ برسیں ماہی ٹُرگیا پر لے پارنی ؍؍ ؍؍ ہائے میں دل لاکے پچھتائی فلم جائیداد ؍؍ باری وچ بہنی آں تیرا کیہ لینی آں فلم بہروپیا ء سانوں نچ کے یار منا نا پے گیا ؍؍ ؍؍ بانہہ پھڑ لے، میری بانہہ پھڑ لے فلم آبرو ء کوئی دِسدا نہ تیرے باجھوں ہور وے ؍؍ ؍؍ پاواں کجلا تے زلفاں کھلاراں اج مینوں ماہی ملنا فلم منگتی ؍؍ دھی رانی نوں لالے کلا وے نی ماں کوثر پروین نال فلم ڈنڈیاں ؍؍ چنگیاں نہیں بولنا، مندیاں نہیں بولنا فلم پہاڑن ء وے میں جان کے پجیباں پائیاں امداد حسین نال فلم بِلو جی ؍؍ میں چھیل چھبیلی نار تے رنگ میرا دُھپ ورگا فلم میم صاحب ء اساں مونہوں کجھ نہیں کہنا وے ماہی فلم دِل دریا ء پنجابی گیتاں دی مقبولیت پاروں اُردو فلم میکرز وی اوہدے ول متوجہ ہوئے تے فلم ساز دی خواہش تے سبھ توں پہلے موسیقار رشید عطرے نے زبیدہ کولوں فلم ’’سر فروش‘‘ دے کئی گیت گوائے، ایس فلم دے سارے گیت مقبول ہوئے پر ’’اے چاند اُن سے جا کر میرا سلام کہنا‘‘ بہت سُپر ہٹ ہویا۔ 
ء دی فلم ’’سات لاکھ‘‘ دا گیت ’’آئے موسم رنگیلے سہانے جیا نہیں مانے تُو چھٹی لے کے آجا بالما‘‘ نا صرف مقبولیت سر ناویں ریکارڈ توڑ ثابت ہویا سگوں اداکارا نیلو دی خوش بختی دا سبب بنیا کہ نیلو ایس گیت دی پرفارمنس توں فلم وچ انج متعارف ہوئی کہ اگلی فلم وچ ہیروئن آئی۔ 
ء دی اُردو فلم ’’کوئل‘‘ مقبول تے یادگار فلم سے جیہدے وچ نور جہاں نے شاندار اداکاری دے نال نال بہت خوبصورت گیت وی گائے، ایس فلم دا اِک کلب سانگ زبیدہ خانم توں گوایا گیا ’’دل جلانہ دل والے، آنکھیں اُٹھالے، نظریں ملالے‘‘ ہورناں گیتاں وانگ ایہہ گیت وی بہت مقبول ہویا، موسیقار خورشید انور دی بے مثال کمپوزیشن تے زبیدہ دی سحر انگیز گائیکی پاروں سدا بہار گیت منیا گیا۔ 
زبیدہ دے گائے کجھ ہور یاد گار اُردو گیت ایہہ نیں ۔۔۔۔۔۔ 
میرا نشانا دیکھے زمانا فلم سر فروش ء تیری اُلفت میں صنم دل نے بہت درد سہے ؍؍ ؍؍ شاہِ مدینہ، یثرب کے والی فلم نورِ اسلام ء چاند تکے چُھپ چُھپ کے اونچی کھجور سے سلیم رضا نال فلم عشقِ لیلیٰ ؍؍ تصویر بنانے والے تصویر بنا دے فلم خاتون ء پیار بھری اِس محفل کا قاتل فلم خزاں کے بعد ؍؍ نگاہوں میں منزل نہ منزل کا نشاں کوئی فلم محفل ء جیون کے سفر میں راہی جب مِل کے بچھڑ جاتے ہیں فلم انوکھی ؍؍ کیا ہوا دِل پہ سِتم تُم نہ سمجھو گے بلم فلم رات کے راہی ء کہیں دو دِل جو مِل جاتے بگڑتا کیا زمانے کا سلیم رضا نال فلم سہیلی ؍؍ بن کے دُلھن لہراؤں گی فلم حمیدہ ء اے دلِ زار بتا اشک بہاؤں کہ نہیں فلم کنواری بیوہ ؍؍ فلم بھاویں اُردو ہوندی یا پنجابی، اوس دور دے موسیقار کسی وی گیت دے مصرعے پڑھ کے فلمساز نوں دس دیندے سن کہ ایس گیت نوں زبیدہ دی آواز ہی امر کر سکدی اے ’’اُردو تے پنجابی لفظالی نوں زبان دے لہجے مطابق نبھانا زبیدہ دے فن دے معیاری ہون دی دلیل سی، اوس نے اپنے گائیکی معیار نوں کدی وی ڈولن یا ڈگن نہیں سی دِتا۔ 
زبیدہ نے جو وی گایا تے جِنا وی گایا، معیاری گایا، اوہ بِنا شک اِک وڈی فلم گائیک سی جیہنے مُڈھلے ورھیاں وچ پاکستانی فلم دی بہت خدمت کیتی۔ 
زبیدہ خانم دے گائے گیت اوس ویلے دیاں مشہور فلمی ہیروئناں صبیحہ ، مسرت نذیر ، مینا شوری ، نیر سلطانہ ، بہار ، نیلو ، شمیم آرا ، شیریں ، لیلیٰ تے فردوس اُتے فلمائے جاندے رہے، پاکستان دے مُڈھلے ورھیاں دے مقبول تے معیاری پنجابی فلمی گیتاں دی گائیکی دے حوالیوں زبیدہ نوں بجا طور تے ’’پنجابی گیتاں دی شہزادی‘‘ آکھیا جاندا اے۔ 
جویں اساں پہلاں دسیا زبیدہ خانم دا گائیکی کیرئر صرف بارھاں ورھے تے محیط رہیا۔ 
ء وچ شباب پروڈ کشنز نال وابستا معروف فلم فوٹو گرافر ریاض بخاری نال شادی ہون دے نال ہی زبیدہ نے فلم لائن چھڈ دِتی سی۔ 
گھریلو ذمے داریاں دی بہتر ادائی واسطے اپنا گائیکی کیرئر قربان کرن دی جیہڑی مثال زبیدہ خانم نے قائم کیتی سی، اوہدی دوسری مثال ء دے دہا کے وچ گائیکا ناہید اختر نے پیش کیتی۔ 
اج دے اکثر گیت چاہیوان گیتاں سرناویں گل بات کردیاں زبیدہ خانم نوں ماضی دی گائیکا آکھدے نیں پر اسی ایس گل ناں اتفاق ایس لئی نہیں کراں گے کہ حال سمے دیاں اکثر نویاں گائیکاواں، زبیدہ دے مشہور گیتاں نوں، نویں آر کسٹرا نال یا ری مکس میوزک نال گاکے اپنی گائیکی پچھان بنا رہیاں نیں، نوراں لعل دا دُہرایا گیت، سیونی میرا دل دھڑکے، تے، حنا نصر اللہ دا دُہرایا گیت، میری چُنی دیاں ریشمی تنداں، ساڈی ایس گل دی سچائی دے ثبوت نیں۔ 
’’‫ خانم دا شوہر ریاض بخاری فلمی صنعت دا سینئر ترین فوٹو گرافر سی، اوہنے کئی اُردو پنجابی فلماں پرو ڈیوس کرن توں علاوا دو فلماں ڈائریکٹ وی کیتیاں۔ 
ریاض بخاری ء وچ اللہ نوں پیارے ہوئے سی، ایہناں دا وڈا پُتر فیصل بخاری ایس ویلے مختلف ٹی وی چینلز لئی ڈرامے پروڈیوس تے ڈائریکٹ کردا اے، فیصل نے کجھ ورھے پہلاں اِک کامیاب اُردو فلم ’’بھائی لوگ‘‘ وی ڈائریکٹ کیتی۔ 
فلم لائن چھڈن توں بعد زبیدہ خانم نے کدی شوبِز ول رُخ نہیں کیتا البتہ کجھ ٹی وی پروگراماں وچ بطور مہمان شامل ہوئی۔ 
زبیدہ خانم نوں پچھلے کجھ ورھیاں توں ساہ دی بیماری لاحق رہی، ایسے عارضے وجھوں اکتوبر ء نوں فانی جگ توں رخصت ہوئی فلم، موسیقی تے گیتاں دے چاہیواناں نے ایہ خبر بڑے افسوس نال سُنی۔ 
چلو چلی دے ایس میلے وچ سدا رہن والا ناں صرف رب دا اے۔ 
دُعا اے زبیدہ دیاں اگلیاں منزلاں رب سچے دیاں رحمتاں دیاں وا چھڑاں نال سجیاں رہن۔ 
افسوس دی گل ایہہ وی اے کہ جیہنے سدا بہار اُردو گیت گائے، جیہدی سُریلی آواز نے سوتوں زیادا پنجابی گیتاں نوں شنگاریا، گیت گائیکی دیاں ڈونگھیاں رمزاں دے جانُو گائیکی دے نویکلے انگ پاروں جیہنوں ’’پنجابی گیتاں دی شہزادی‘‘ آکھدے نیں، اوس زبیدہ نوں سرکاروں درباروں کوئی اعزاز حاصل نہ ہوسکیا پر زبیدہ خانم داسبھ توں وڈا اعزاز ایہو اے کہ اوس نے گیت چاہیواناں دے دِلاں تے راج کیتا، سُراں نال پیار کرن والیاں دے احساس اندر آدر جوگ تھاں پائی۔ 
حوالے علی سفیان آفاقی ، مضمون ہفت روزہ فیملی میگزین لاہور ۔ 
مہناز بیگم اخلاق عاطف کیلنڈراں اُتے ہون والی تاریخاں دی تبدیلی، صرف کوئی دن، مہینا یا سال بدلے جان دا اعلان ہی نہیں ہوندی سگوں ایہ تبدیلی ویلے دے بدلے جان دس وی پاندی اے، تے ویلا آپوں آپ کلم کلا نہیں بدلدا سگوں ساڈے آل دوال دے منظر، ساہمنے رہن والے چہرے تے کنّاں وچ گونجن والیاں آوازاں نوں وی بعضے ویلے اپنے نال لے جاندا اے۔ 
پاکستانی فلمی گائیکی دی من موہنی آواز مہناز بیگم دی ساڈے کنّاں وچ رس گھولن والی اجیہی آواز سی جیہنوں جنوری ء دی تاریخ، ساتھوں ہمیش لئی وچھوڑ کے اپنے نال لے گئی۔ 
مہناز بیگم دا اصل ناں کنیز فاطمہ سی اوہنے برصغیر دی مشہور مرثیہ تے سلام خوان گائکا کجن بیگم دے گھر ء نوں جنم لیا اوہدے پیو دا ناں اختر وصی علی سی۔ 
مہناز بیگم دے والدین دا تعلق راجھستان صوبے نال لگدے یُوپی دے علاقے تو سی، ایہ علاقا اُچ کوٹی دے شاعراں ادیباں تے فن کاراں دی جنم دھرتی منیا جاندا اے۔ 
مہناز دی مادری زبان پُوربی سی، اوہنے گائکی دی مُڈھلی تربیت اپنی ماں کولوں ہی لئی سے تے ایہہ تربیت اپنی پکی پیڈھی سی کہ نعت، سلام، مرثیہ، اُردو غزل، گیت تے پنجابی فلمی گیت گائکی دے وکھو وکھرے اُتار چڑھا، تے لفظالی ادائی نوں دوہاں زباناں دے مڈھلے تقاضیاں مطابق نبھانا مہناز بیگم واسطے کدی وی مشکل نہیں ہویا۔ 
مہناز بیگم دا گائیکی سفر پاکستان ٹیلی ویژن کراچی سنٹر توں مرثیہ تے سلام خوانی نال شروع ہویا، ایہہ ء دے دھاکے دے شروع دی گل اے، اوہدی آواز دے نکھارتے فنی شنگارنوں ہورناں پرچلت آوازاں توں وکھرا تے نوں محسوس کر دیاں ہویاں پی ٹی وی کراچی دے سینٹر پروڈیوسر امیر امام نے مہناز کولوں پی ٹی وی دے موسیقی پروگراماں وچ اُردو غزلاں تے گیت گوانے شروع کیتے تے اوہدی ماں کجن بیگم نے سخت اعتراض کیتا کہ میری دھی ہوکے مہناز گیت کیوں گا وے؟ پر امیر امام ہوریں وی اپنی ہَٹ دے پکے سن، اوہ چاہندے سن کہ مہناز دی خوب صورت آواز صرف سلامتے مرثیے تیکر محدود نہ رہوے، اوہناں دے مسلسل اصرار پاروں اوڑک کجن بیگم نوں اپنے اعتراض ختم کرنے پئے تے ایسراں پی ٹی وی دے موسیقی پروگراماں راہیں مہناز اُردو غزل تے گیت دی بہترین گائکا بن کے ساہمنے آئی ٹیلی ویژن اتے کامیابی واسطے سکرین تے نظر آن والے کسی وی فن کار واسطے شکل شباہت دی دل کشی وی ضروری سمجھی جاندی اے، مہناز دا مُنہ مَتھا واجبی جیہا تے رنگ سانولا سی تے اوس ویلے ٹیلی ویژن سکرین اُتے رونا لیلیٰ تے ناہید اختر جہیاں گوریاں تے خُش شکل گائکاں دا جادو چھایا ہویا سی، پرتھوڑے دِناں چ مہناز بیگم نے اپنی فنی ریاضت تے سُریلی آواز دے پاروں، ایہناں دے نال اپنی موجودگی منوائی تے پچھان بنائی مہناز دی ماں کجن بیگم نوں، خیال، ٹھُمری تے دادرا گائکی چ خاص مہارت سی، ماں دی وراثت تے تربیت پاروں مہناز نوں ایہہ گائکی گُن وی حاصل ہوئے کہ گائیک دیاں مشکل تھاواں، دل کش بہلاوے، پیچ دار مُرکیاں تے سُریلے پھند مہناز کمال مہارت نال نبھاندی سی ۔ 
مہناز دی گائکی شہرت کراچی توں لاہور اپڑی تے ایتھے دے ریڈیو تے ٹیلی ویژن سنٹر نال وابستا موسیقاراں، اختر حسین اکھیاں ، ماسٹر منظور ، مجاہد حسین ، استاد تذر حسین تے قادرعلی شگن نے وی مہناز دی گائکی نال اپنے گیتاں نوں سجانا شروع کر دِتا تے اِنج مہناز دے گائکی تذکرے لاہور فلم انڈسٹری تیک وی پہنچے۔ 
ء دا زمانا پاکستان فلم انڈسٹری دا سنہرا زماناسی، اودوں فلم انڈسٹری اُتے ذہین تے فن دے سچے قدر داناں دا راج سی، مہناز دی سُریلی آواز فلم انڈسٹری دے کرتا دھرتا لوکاں نوں وی چنگی لگی تاں اوہنوں فلم واسطے گائکی آفرز ہون لگ پئیاں۔ 
ایسے مرحلے تے اِک واری فیر کجن بیگم دی ضِد اڑیکا بن کھلوتی کیوں جے فلم نگری دے ماحول بارے عام طور تے کیتیاں جان والیاں خوفناک جہیاں گلان نون کجن بیگم سچ سمجھدی سی، پر جدوں امیر امام نوں وسیلا بنا کے شباب کیرانوی، جے سی آنند، حسن طارق تے آغا جی اے گُل ورگے وَڈے فلمی لوکاں نے مہناز واسطے با احترام ماحول مہیا کرن دی ضمانت دِتی تے فیر کجن بیگم نے اپنی دھی نوں فلمی گیت گان دی اجازت دے دِتی ۔ 
فلم نگری وچ اوس ویلے ملکہ ترنم نور جہاں دی آشیر واد توں بنا کسی وی گائکا دی کامیابی تے کیہ، موجودگی وی مشکل ہو جاندی سی، پر جدوں کسے بندے اُتے قدرت مہربان ہو وے تے لوکائی وی مہربان ہو جاندی اے۔ 
لاہور آیاں اجے تھوڑے دن ہوئے سن کہ ایورنیو سٹو ڈیو دے ریکارڈنگ روم وچ مہناز دا نور جہاں نال ساہمنا ہویا، ریہرسل کروان والے موسیقار نے نور جہاں نال مہناز دا تعارف کراندیاں کجن بیگم دا حوالا دِتا، ایہہ حوالا سُن کے نور جہاں نے مہناز نوں کجھ سُنان لئی آکھیا، مہناز نے امیر خسرو دا مشہور کلام سُنایا ’’چھاپ تِلک سب چھین لی رے موسے نیناں ملائی کے‘‘ ایہہ گیت سُن کے نور جہاں نے مہناز دے سر تے ہتھ رکھیا تے اوہنوں سینے لا لیا، اوتھے موجود موسیقار تے ساز ندے ایہہ ویکھ کے حیران ہوگئے کہ نور جہاں نے اوسے ویلے مہناز نوں اپنی شاگردی وچ لے لیا تے اوس توں بعد نور جہاں ، ویلے کویلے مشہور فلمی موسیقاراں نوں مہناز توں گیت گوان لئی کہندی ہوندی سی۔ 
حالاں جے اوس ویلے فلم نگری وچ ایہہ گل عام کیہی جاندی سی کہ نور جہاں اپنے ساہمنے کسی ہور دا دِیوا نہیں بَلن دیندی۔ 
لاہور دے فلم سٹوڈیوزچ اوس ویلے ایہہ گل عام طور تے کہی جاندی سی کہ بعض وڈے گائک تے نویں آن والے گائک، زیاداتوں زیادا گیت حاصل کرن واسطے موسیقاراں نوں پلیوں پیسے دیندے نیں، پر مہناز بیگم نے کامیابی حاصل کرن لئی ایہہ سِستا طریقا کدے نہیں سی ورتیا نامی گرامی اُردو فلمی موسیقاراں نثار بزمی ، روبن گھوش ، ایم اشرف تے ناشاد دیاں دُھناں تے گائے مہناز دے فلمی گیتاں نے دُھماں پائیاں تے پنجابی فلمی موسیقاراں نے وی مہناز کولوں پنجابی فلمی گیت گوان بارے سوچیا تے ایہدی شروعات موسیقار بخشی وزیر نے مہناز کولوں پنجابی فلم ’’میرا ناں پاٹے خاں‘‘ دے گیت گوا کے کیتی، ایس فلم لئی مہناز نے اِک سو لو گیت تے دو ڈویٹ گیت دو گانے گائے۔ 
ایس فلم دے ہور گیت مہدی حسن ، نور جہاں تے مسعود رانا دیاں آوازاں چ سَن تے ایس فلم دے سارے ہی گیت پاپولر ہوئے پر سمجھ توں زیادا پاپولر سگوں سپر ہٹ گیت مہناز دا گایا ہویا ۔۔۔ 
رانجھن یار، وے میں تیرے رنگ رنگیاں رانجھن یار ۔۔۔ 
فلم پنڈی وال ء لئی مہناز دا گایا گیت ۔۔۔ 
سجنا وے دُور دُور کہڑی گلّوں رہنا ایں ۔۔۔ 
ایس فلم دا سمجھ توں مقبول گیت ثابت ہویا۔ 
فلم غازی علم دین شہید ء لئی مہناز دا گایا گیت ۔۔۔ 
دِل لائیے نہ، عشق گل پائیے نہ، نظارا لیے دُور دُور دا ۔۔۔ 
ایس فلم دا سبھ توں زیادہ مشہور گیت ثابت ہویا۔ 
فلم انوکھا راج ء دے سارے گیت مہناز نے گائے ۔۔۔ 
یار وے اساں تیرے نال لائیاں ۔۔۔ 
گلی گلی گونجن والا پا پولر گیت سی۔ 
فلم اج دیاں کُڑیاں ء لئی مہناز تے ناہید اختر دا گایا گیت ۔۔۔ 
کلیاں نہ جانا ساڈے نال چلو جی ۔۔۔ 
نے پا پولیرٹی دے نویں ریکارڈ قائم کیتے۔ 
فلم سالا صاحب ء دے کئی گیت نور جہاں تے مسعود رانا دے گائے ہوئے سن پر ایس فلم لئی مہناز تے ناہید اختر گایا ڈویٹ گیت ۔۔۔ 
پہلا سلام کراں تینوں مہربانا، جے اکھیاں ملائیاں، تُوں اُٹھ کے نہیں جانا ۔۔۔ 
مقبولیت سر ناویں ریکارڈ توڑ ثابت ہویا۔ 
فلم چن وریام ء دے سارے ہی گیت مشہور ہوئے جیہڑے نور جہاں دے گائے سن، پر ایس فلم وچ اک گیت، میلے دی سچویشن تے سی جِتھے اِک ننان اپنی بھر جائی نال بہت خوبصورت گیت گاندی اے، موسیقار وجاہت عطرے نے بھر جائی لئی نور جہاں ، تے ننان لئی مہناز دی آوازاں چُنیاں ۔۔۔ 
سُن سُن سُن بھابی، ڈھول پیا وجدا، ڈھول نہ وجے تے میلا ذرا نہیں سج دا ۔۔۔ 
ایہ گیت ایس فلم دا سبھ توں مقبول گیت ثابت ہویا۔ 
ء دی فلم ’’امانت‘‘ دی کہانی دا مرکزی کردار اِک اَنھی کُڑی سی۔ 
اوس اتے فلمائے گئے سارے گیت مہناز نے گائے سن ۔۔۔ 
وے بے ایمانا، بُھل گئیاں تینوں یاداں میریاں ۔۔۔ 
اجیہا گیت سی جیہڑا فلم ویکھن والیاں نوں روا کے رکھ دیندا سی، ایہ ایس فلم دا سبھ توں شاہکار تے مقبول گیت سی، ایسے طرحاں دا اک گیت فلم قسمت ء واسطے مہناز نے گایا ۔۔۔ 
اَمی دی میں پیاری، وِیرا تیتھوں واری، تے بابل تیری میری چُھو ۔۔۔ 
فلم دا یہ تھیم سانگ ہی ایس فلم دی کامیابی دا ضامن بنیا۔ 
مہناز دے گائے ہوئے کجھ ہور پنجابی مقبول گیت ایہہ نیں۔ 
تیرے دل دی سَیل اساں کرنی اے کرایہ دس آن جان دا جوڑ توڑ دا بادشاہ ء ایتھے کدھرے شرافت سی، لگی گئی انجام ء سچا ہوے پیار تے پیاریا، پتھر گلاں کردے نیں میرا ناں پاٹے خان ء، مسعود رانا دے نال او محبوبا، پیارا تیرا، سبھ توں سوہنا یار میرا جٹ کُڑیاں توں ڈردا ء احمد رشدی دے نال عشق تیرا میری رُوح وح رچیا طوفان ء کردا اے میرے دل ٹَن ٹَن تن بادشاہ ء تُو نبا جندڑی دا سدا نہیں وجدیاں رہنا صدقے تیری موت توں ء جے مُنڈا مِلے ہان دا جبرو ء دُوروں بڑی دُوروں تیرا خط آیا ڈھولنا اج دیاں کُڑیاں ء احمد رشدی دے نال نی میرے دل وچ رہندا اے اوہ میرے بادشاہ ء مینوں چھڈ کے کلیاں، جھلیاں، وے کتھے ٹر چلیاں عمر قید ء نِمی نِمی چِٹی چِٹی چاننی وے اُتوں پہلا پہلا چا تیرے پیار دا ارادا ء کہنی آں، میں ساری ساری رات جاگدی رہنی آں غازی علم دین شہید ء مُنڈا لبھیا شنگار سارے جگ دا غازی علم دین شہید ، کورس گیت رُت ساون دی، آس مِلن دی حیدر دلیر ء عنایت بھٹی دے نال دل لے کے جے اکھیاں چُرائیاں گو گا ء جدوں اکھیاں ملا نایں دل دار وے خون تے قانون ء جھانجھر کرے تینوں پیار وے میں مر گئی مولا جٹ ء میں آپ کھڈو نا حُسن دا، تے ویچدی پھراں کھڈونے جٹ سُورما ء تیرا پیار عبادت میری اے سر دار ء ربا دس جگ وچ دِھیاں کیوں بنائیاں نیں انوکھا راج ء چن وسے اسمان اُتے اوہدے دل ول کیوں ویکھاں سالا صاحب ء مسود رانا دے نال رنگ گورا ہووے بھاویں کالا، ماہی ہو وے غیرت والا بشیرا تے قانون ء سوہنے من موہنے دو شرمیلے نین امانت ء جھانجھراں مچاون شور، نہیں ٹُٹنی ایہہ پیار دی ڈور ویزا دبئی دا ء راوی دیاں چَھلاں، جِتھے آکھیں اوتھے چلاں دشمن میرا یار ء دل دے آہلنے آ بیٹھا دلدار کبوتر بن کے شناختی کارڈ ء سُنی گئی، اج تیری سُنی گئی، مُنہ مِٹھا کرا دے قسمت ء نور جہاں دے نال نیناں دے اُنیند رے سی واجاں تینوں مار دے ہٹلر ء با بلا وے تیرے باجھوں اُجڑیا ویڑھا بابل دیاں گلیاں ء تیرے واری واری جاں بگڑو ء اِک میرا مکھڑا پیارا پاگل زمانا سارا مکھڑا ء یارا چھڈ دے اَڑی، غصا گھڑی دی گھڑی رکھوالا ء کہواں میں ہتھ جوڑ جوڑ وے ضدی میرا ناں ء تیری دید میری اکھیاں دا حج او یار اسلحا ء سؤنہ رب دی، رب وے گواہ اچھا شوکر والا ء پنجابی فلمی گیتاں دے حوالیوں ایہہ گل خاص طور تے ذکر جوگ اے، پنجابی فلمی کمپوزیشناں دی نینہ پنجابی فوک تے وے یا اجہے راگ راگنیاں اُتے جیہڑے پنجابی فوک دے نیڑے ہون، تے جس کسی گائک نے وی پنجابی فوک دی رمز نوں جان لیا تے نِبھالیا اوہدے گائے پنجابی گیت ہمیشا مقبول ہوئے، ایس حوالیوں پوربی لہجے والی مہناز دے نال نال راجھستانی لہجے والا مہدی حسن تے پکھی واس لہجے والیاں نصیبو لعل تے نوراں لعل دے ناں وی ذکر جوگ نیں۔ 
مہناز دے گائے اردو گیتاں تے غزلاں نے وی بنا شک بہت مقبولیت پائی پر اوہدے گائے پنجائی گیت نا صرف پاکستان سگوں بھارت تے یورپ یا کینیڈا وسدے پنجابی لوکاں چ وی بہت ہی پسند کیتے گئے، ء دے ناں وچ پی ٹی وی نے پرانے پاکستانی گیتاں نوں ’’میری پسند‘‘ سر ناویں نویں گائکاں کولوں گوان دا سلسلا شروع کیتا سی، اوس پروگرام لئی مہناز نے کئی پرانے پنجابی فلمی گیت گائے سن، جیہناں چوں زبیدہ خانم دا مشہور گیت ۔۔۔ 
میری چُنی دیاں ریشمی تنداں، وے میں گُھٹ گُھٹ دینی آں گنڈھاں ۔۔۔ 
مہناز نے اجیہی سُندرتا نال گایا سی کہ کئی کن رسَ لوکاں دا کہنا سی کہ مہناز نے زبیدہ خانم توں زیادہ سوہنا نبھایا ایس کمپوزیشن نوں۔ 
مہناز دی آواز وچ روشنی وی سی تے ٹھنڈک وی، جذبات دی شدت تے احساس دی گہرائی نوں لطافت نال چھوہنا مہناز دی سُریلی آواز دا اک نویکلا وصف سی نور جہاں تے مہدی حسن ورگے مہان گائکاں ساہمنے وی مہناز دا ایہہ وصف نمایاں رہندا سی۔ 
اپنے گائکی کیرئر وچ مہناز نے مجموعی طور تے توں زیادہ گیت گائے کئی فلمی تنظیماں، ایسوسی ایشناں تے کلچرل اداریاں ولوں مِلن والے جے شمار گائکی ایوارڈاں توں وَکھ، حکومتِ پاکستان نے وی مہناز نوں پرائڈ آف پرفارمنس ایوارڈ دے کے اوہدی گائکی خدمات دا اعتراف کیتا۔ 
مہناز دی ذاتی زندگی بہت سادا سی، عام جیہی ساڑھی یا شلوار قمیض دوپٹا اوہدے من پسند پہناوے سن، مزاج دے اعتبار نال مہناز احترام کرن تے احترام کران دی عادی سی۔ 
ریڈیو، فلم، ٹی وی تے میوزیکل پروگراماں توں ہون والی ساری کمائی مہناز نے اپنے نِکے بھراواں دا مستقبل سنوارن تے لا چھڈی سی تے ایسے لگن وچ اپنے ویاہ دی عمر وی گزار بیٹھی سی۔ 
پچھلے کجھ ورھیاں توں بیمار رہن وجھوں اوہدے آخری ورھے اپنے بھراواں کول میامی امریکا چ ہی گزرے ۔ 
ڈیڈھ دو مہینے پہلاں اوہ کراچی آئی سی، میامی لئی واپسی دی فلائٹ مہناز نے بحرین توں پھڑنی سی، جنوری ء نوں بحرین ائر پورٹ دے لاؤنج وچ اوہ چکرا کے ایسی ڈِگی کہ مُڑ اُٹھ نہ سکی، اللہ نوں پیاری ہوگئی ۔۔۔ 
پاکستان ٹیلی ویژن دے نعتیہ پروگراماں واسطے نعتیہ رباعی ۔۔۔ 
صَلُّو علیہِ وآلِہٖ ۔۔۔ 
مہناز نے اجیہی عقیدت نال ڈب کے گائی سی، کہ ہُن ایہہ رباعی پی ٹی وی دے نعتیہ پروگراماں دی پچھان بن گئی ہوئی اے۔ 
رہوے ناں اللہ دا، مہناز دیاں آخری منزلاں سُکھا لیاں ہون، اوہدے گائے ہوئے خوبصورت گیتاں پاروں اوہدی سُریلی آواز ہمیش گیت چاہی واناں دے کنان وچ رس گھول دی رہوے گی۔ 
حوالے مضمون سلیم باسط ، سنڈ میگزین روزنامہ جنگ ، فروری ء روزنامہ پاکستان لاہور، جنوری ء مضمون، سلیم باسط، حنیف باوا اک دیہاتی گھر دا کمرہ اے جیہدیاں چارے کندھاں گلیچیاں نیں یعنی اندروں کچیاں تے باہروں پکیاں۔ 
اوہدی سجّی کندھ چ اک بوہا اے جیہڑا کہ باقی گھر نوں ایس کمرے نال جوڑدا اے۔ 
ایہہ کمرہ گھر دے دوجے تِن کمریاں نالوں قدرے چھوٹا اے۔ 
ایہہ کمرہ مائی رحمتے لئی مخصوص اے۔ 
باقی تِن کمریاں چوں اک رحمتے دی وڈّی نونہہ لئی مخصوص اے، دوجا چھوٹی کول اتے تیجا کمرہ بیٹھک وجوں ورتیا جاندا اے۔ 
ایہدے وچ عام طور تے شریف دا قبضہ رہندا اے۔ 
رحمتے دیاں ایہہ دوویں نونہاں شریف دیاں بیویاں نیں۔ 
کجھ گرم موسم اے، مائی رحمتے مصلّے تے بیٹھی اے تے صبح دی نماز پڑھ کے ہٹدی اے اوہدے سجّے ہتھ وچ تسبیح اے۔ 
جدوں جھاکی شروع ہوندی اے اوس ویلے اوہ مصلّے تے بیٹھی ہوندی اے۔ 
جدوں تسبیح کر چکدی اے تاں اپنی چھوٹی نونہہ ثریا نوں واج ماردی اے تے کہندی اے رحمتے ثریا ۔۔۔ 
ثریا ۔۔۔ 
پتر‫ ۔۔۔ 
جدوں اندروں کوئی جواب نہیں آؤندا تاں اپنے آپ نوں کہندی اے رحمتے شاید اوہنے اجے تائیں دُدھ نہیں رِڑکیا ہونا تانہیوں اوہ بولی نہیں۔ 
ایہہ وی ہو سکدا اوہ کدھرے ایدھر اودھر ہو گئی ہووے۔ 
رحمتے ثریا ۔۔۔ 
ثریا ۔۔۔ 
دھیئے کیہ توں اجے تائیں دُدھ نہیں رِڑکیا۔ 
دن دا چڑھا ہو گیا اے۔ 
بولدی نہیں توں تینوں چنگا بھلا پتا اے میں ایس ویلے لسّی ضرور پینی آں جے لسّی رِڑک لئی اے تاں چھیتی کر۔ 
رحمتے دی گل مُکدیاں سار ای اوہدی چھوٹی نونہہ ثریا دی بجائے اوہدی وڈّی نونہہ نصیبو لسّی دا گلاس لے کے اندر آؤندی اے۔ 
لسّی دا گلاس اوہدے سامنے کردیاں نصیبو ماں جی لَو لسّی پی لو۔ 
رحمتے نصیبو نوں ویکھدیاں سار ای غصے نال تُوں؟ تُوں کیوں آئی ایں۔ 
تینوں کِنّے کیہا سی لسّی لیاؤن نوں۔ 
ثریا کتھّے وے۔ 
نصیبو اوہ لسّی رِڑکدیاں سار ای کسے کم باہر چلی گئی اے۔ 
جدوں تُساں واج ماری تاں اوہ گھر کوئی نہیں سی۔ 
میں سوچیا، کیوں نہ میں دے آواں لسّی۔ 
رحمتے واپس لے جا ایہنوں۔ 
میں تیرے ہتھ دی لسّی نہیں پینی۔ 
نصیبو میرے ہتھ دی کیوں نہیں پینی تُساں، میں وی تاں تیری نونہہ آں آخر۔ 
رحمتے نونہہ تُوں میری ضرور ایں، پر میں اجیہی نونہہ نوں اَگ لا کے پھُوکنا اے جیہڑی پچھلے دساں ورھیاں چ مینوں اک وی پوتا جاں پوتی نہیں دے سکی۔ 
نصیبو امّاں ایہہ سارے کم قدرت دے نیں جیہنوں چاہوے اولاد دیوے جیہنوں چاہوے نہ دیوے۔ 
ایہدے چ بھلا تیری ایس نونہہ دا کیہ قصور اے۔ 
رحمتے ایہہ ٹھیک اے جو تُوں قصور وار نہیں پر تُوں بھیڑے لیکھاں والی تاں ہوئی۔ 
نصیبو کسے دے لیکھاں بارے کوئی کیہ جان سکدا اے، سوائے اللہ توں۔ 
اللہ ای مقدراں دا وارث اے۔ 
اوہ جدوں چاہوے خالی جھولی بھر سکدا اے۔ 
رحمتے پچھلے دساں ورھیاں چ تاں تیری جھولی بھری ناں، ہن بھلا کتھے بھر سکدی اے۔ 
نصیبو ایہہ نہ کہو اماں، رب جو چاہوے کر سکدا اے۔ 
رحمتے جدوں رب چاہوے گا اودوں ویکھی جائے گی۔ 
حال دی گھڑی تاں توں بنجر دھرتی وانگوں ایں جیہدے چ امب دا بوٹا تاں کیہ اَک وی نہیں جم سکدا۔ 
نصیبو انج نہ آکھ اماں۔ 
کہندے نیں رب دے گھر چ دیر ضرور اے پر ہنھیر نہیں۔ 
رحمتے تیرے نصیباں چ تے مینوں ہنھیر ای نظر آؤندا اے۔ 
دیر ہن تاں کھادی کڑھی۔ 
نصیبو جیکر میرے رب نیں چاہیا تاں میرے مقدراں دا انھیرا جیہڑا تہانوں نظر آؤندا اے اک دن ضرور چانن وچ بدل جاوے گا۔ 
رحمتے لال پیلی ہو کے جا نی، بڑی آئی ایں چانن والی، جا ایتھوں تردی لگ۔ 
جا جا کے ثریا نوں گھل، اوہے ہتھوں پیواں گی میں لسّی۔ 
نصیبو اوویں دا اوویں بھریا گلاس لے کے اندر چلی جاندی اے رحمتے اپنے آپ نال پچھلے دساں ورھیاں توں تاں تیرے اندر چانن دا بھورا نہیں دِسیا، ہن کدھروں آؤن لگیا اے چانن۔ 
اینے نوں ثریا لسّی دا گلاس لے کے اندر داخل ہوندی اے ثریا لے اماں لسّی۔ 
رحمتے لسّی دا گلاس پھڑدیاں توں کتھے چلی گئی سیں۔ 
تینوں چنگا بھلا پتا اے جو میں اوہدے ہتھوں کوئی شے وی نہیں کھاندی فیر اوہ لسّی لَے کے کیوں آئی۔ 
ثریا اماں میں گھر نہیں ساں۔ 
گوانڈھیاں توں تھوڑے جِنّے بکری دے دُدھ دی لوڑ پَے گئی، اوہ لین چلی گئی ساں۔ 
میں اوہنوں نہیں سی گھلیا، اوہ اپنے آپ آ گئی سی۔ 
رحمتے چلو اج تاں ہو گیا جو کجھ ہونا سی اگّے واسطے خیال رکھیں۔ 
اوہ کوئی شے نہ میرے کول لے کے آوے، اوہنوں کہہ دیں جا کے۔ 
ثریا چنگا میں اوہنوں کہہ دیواں گی۔ 
رحمتے ہاں۔۔۔ 
اِک گل ہور سن، اج توں بعد توں وی اوہدی دتی کوئی شے نہ کھاویں، سمجھی۔ 
ثریا ٹھیک اے اماں، اگانہہ توں احتیاط کراں گی۔ 
رحمتے ثریا ثریا جی رحمتے اک گل کراں تیرے نال۔ 
ثریا اک چھڈ دو کر اماں۔ 
رحمتے تینوں پتا اے ناں جو میں اپنے پتر شریف دی دوجی شادی تیرے نال کیوں کیتی سی۔ 
ثریا مینوں پتا اے اماں۔ 
رحمتے جے پتا اے تاں تیرے ویاہ نوں وی تَرے ورھے ہون لگے نیں پر اجے تائیں تیرے کول کجھ وی نہیں۔ 
ثریا رب دے گھروں مینوں پوری امید اے، پر اماں جتھّے اینا صبر کیتا اے اوتھے تھوڑا جِنّاں ہور کر لے۔ 
رحمتے چلو تھوڑا جِنّاں ہور ویکھ لینے آں۔ 
رحمتے ہن لسّی دا گلاس چکدی اے تے غٹا غٹ پی جاندی اے۔ 
جدوں گلاس خالی ہو جاندا اے تاں رحمتے ثریا نوں کہندی اے رحمتے چنگا فیر ہن توں جا۔۔۔ 
ثریا جاندی اے پر پچھوں فیر کہندی اے رحمتے ویکھیں نصیبو کولوں بچیں۔ 
کجھ نہ کھائیں اوہدے کولوں لے کے۔ 
ثریا جاندی ہوئی پچھے مڑ کے ویکھدی اے نہیں کھاندی ماں۔ 
ثریا اندر چلی جاندی اے۔ 
اینے نوں جھاکی مُک جاندی اے۔ 
لوک جاگرتی اتے ذمہ واریاں سینما وچ پنجابی دا حصہ۔ 
جرمن دی جت نجم سیٹھی دے خلاف توہین عدالت دی درخواست سزا یافتہ کرکٹراں دی واپسی تے دوبارہ غور بنگلا دیش توں اڈ کرکٹ سٹیڈیم وچ کسے ملک داجھنڈا نہ پہلی وار قومی ہاکی ٹیم ورلڈ کپ وچ رلت توں محروم میوزیکل چیئر کھیڈ ختم نجم سیٹھی ، پی سی بی چیئرمین نے استعفیٰ دے دتا نجم سیٹھی نے پاکستان کرکٹ بورڈ دے چیئرمین دے عہدے توں استعفیٰ دیون دا اعلان کیتا اے تے کہیا اے کہ اوہ بورڈ دے چوناں وچ حصہ نہیں لین گے۔ 
ایہہ وی کہیا اے کہ اوہ نویں چیئرمین دی تقرری تک بورڈ دے چیئرمین دی حیثیت نال کم کردے رہن گے۔ 
پاکستان دی سپریم کورٹ دی لاہور رجسٹری برانچ وچ پاکستان کرکٹ بورڈ دے ۔۔۔ 
اگے پڑھو وسیم اکرم آسٹریلوی زنانی دے پیار وچ پھس گئے، چھیتی ویاہ کرن وِرثہ وِسر رہیاِں نیں سانجھے پنجاب دِیاں بال کھیڈاں شسمیتا صرف چنگی بیلانی اے، ویاہ دیاں خبراں جھوٹھیاں ہن کیپ ٹاؤن ٹیسٹ نویں ریکارڈ ز بن گئے کیپ ٹاؤن ٹیسٹ جنوبی افریقہ دوڑاں تے آؤٹ، پاکستان نے میلبورن وکٹوریا آزارنیکا نے ہیٹھ اُتے دوجی واری آسٹریلین اوپن ٹینس جت لیا فرانس پاکستان نے سنوکر دی عالمی رینکنگ وچ پہلی پوزیشن لے لئی ڈاڈھے سخت مقابلے بعد انگلینڈ دی جِت، دھونی نوں ٹیسٹ کپتانی توں ہٹان دی منگ دھونی نوں مَین آف دی مَیچ ایوارڈ دین دے فیصلے تے سوالیا نشان پاکستان دے محمد آصف سنوکر دے عالمی چیمپئن بن گئے میں رب نہیں، سچن ہاں سچن تندولکر پنڈ ڈُبڻ کنارے کملی نوں کوٹھے لپڻ دی پئی اے؟ جرمن دی جت وچار ڈیسک ورلڈ کپ دے گروپ جی دے اک مقابلے وچ جرمنی نے پرتگال نوں چار زیرو توں ہرا دتا میچ دا مُڈھ چوکھے تیز انداز وچ ہویا تے پرتگال دے مشہور کھلاڑی کرسٹیانو رونالڈو نے جرمن گول تے پہلا حملہ کیتا جیہرا جرمنی دے دفاعی کھڈاریاں نے آرام نال جت لیا۔ 
میچ دے پندرھویں منٹ وچ جرمن اوس ویلے اگے ودھے جدوں ماس مولر نے پلنٹی کک تے پہلا گول کر دتا۔ 
جرمن ٹیم توں ماس مولر دے دو گولاں نال پہلے ہاف دے اخیر تک تن صفر دی برتری حاصل کر لئی سی۔ 
ماہراں موجب ہُن پرتگال لئی ایس میچ نوں جتنا ناممکن ہو چکیا سی تے کرسٹیانو رونالڈ نو اپنے آپ نوں اگلے میچ لئی فٹ رکھن لئی گراؤنڈ توں باہر جاون دا مشورہ دیون لگے۔ 
کرسٹیانو رونالڈو نوے منٹ دا پورا میچ کھیڈے۔ 
پرتگال دی ٹیم میچ دا بہتا حصہ دس کھڈاریاں نال کھیڈدی رہی۔ 
پرتگالی دفاعی کھڈاری پیپے نوں اوس ویلے ریڈ کارڈ وکھا کے میدانوں کڈھ دتا گیا جدوں اوہنے اپنا سر جرمن کھڈاریو‫ مولر نوں ماریا۔ 
پیپلے نے توماس مولر دی ادکاری توں ناراض ہو کے ایسے حرکت کیتی جتھوں ماہراں نے حیرانی دا وکھالا کیتا۔ 
ماہراں مطابق پیپے دی حماقت دے بعد ریفری دے کول ایہنوں کارڈ وکھاون توں اڈ کوئی چارہ ای نہیں رہ گیا سی۔ 
پیپے نے اپنے رویے نال اپنی ٹیم لئی مشکلاں پیدا کر دتیاں۔ 
میچ دے دوجے ہاف وچ توماس مولر نے اک ہور گول کر کے ٹورنامنٹ دے پہلی ہیٹ ٹرک مکمل کیتی۔ 
فٹبال ماہر ٹونی پیولس مطابق جرمنی نے پورا میچ بڑے تحمل نال کھیڈیا۔ 
کسے ویلے وی کاہلی دا وکھالا نہیں کیتا۔ 
جرمنی دی دفاعی لائن وی مضبوط نظر آئی۔ 
پرتگال دی صورت حال سپین وانگ اے۔ 
پرتگال لئی اج کجھ وی ٹھیک نہیں ہویا۔ 
پر جے وہ اپنے اگلے دو میچ جت گئے تے اوہ اگلے مرحلے وچ پہنچ جاون گے۔ 
وگے کھوہ سیاست والا ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار کتاباں وگے کھوہ سیاست والا وگے کھوہ سیاست والا خالد حسین تھتھال بتیاں بجھدیاں بلدیاں رہندیاں اندر انھیر تے باہر وی انھیرا جھکھڑ جھلن نہیریاں وگن دھوڑو دھوڑ پڑانا اٹی جاون اکھاں تےکن تاں جے کوئی وی دیکھ نہ سکے سن نہ سکے پردے پچھے جو کجھ ہوندا پر۔۔۔۔۔ 
کاہدا پردہ کس تھیں اوہلا خالی ماہل گِڑے اولو آڈاں سک مسکے کتے دی بس تک تک تک تک توں وی سن تے میں وی سنناں جد کوئی ساہن اک دوجے ساہن نوں ڈھول جھمکڑی دے وچ سٹدا اچی اچی باں باں ہوندی یا فیر جد ایہناں دیاں لتاں کھوہ دے اندر لمکن لگدیاں فیر ایہہ لمیاں لمیاں جیبھاں کڈھ کے شوکن یا فیر جد کوئی کھلا کھلوتا کھوہ دے وچ ڈگ پیندا تے فیر سنہیاں وٹے رسے لے کے اپڑ پیندے تے کنڈھیاں اتے کھلی لوکائی سکے مونہاں پپڑی جمی سکھن مسکھنیاں جھولیاں لے کے انج ای کھڑی اڈیکے ماں بولی اپریل ۱۹۹۵ پہلا قدم آپ بیتی ’’بہی کھاتہ’’ وچوں لڑی کھول دو کہانی سورنی کہانی اماں کہانی دادا جی دی ڈائری لڑی وار سلسلہ لڑی ڈپٹی کمشنر کہانی شہتوت کہانی دادا جی دی ڈائری لڑی وار سلسلہ لڑی تصوف دا مُڈھ پہلی قسط اوپرا گھر کہانی خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں چاکلیٹی قُلفی ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار کتاباں چاکلیٹی قُلفی چاکلیٹی قُلفی میر تنہاؔ یوسفی ہاڑ دے مہینے دے مُکدے دِن سن۔ 
لُوسدی دوپہر دی لُونّبے دیندی، ٹھہری ہوئی ہوا وچ ساہ لینا وی اِک اوکھا کم سی۔ 
گُلفام جیہنے بھیڑے جیہے صافے نال سِر تے مَتھا کجیا ہویا سی، قُلفیاں نال بھری ریڑھی لے کے شہروں نکلیا۔ 
پیراں تھلے تپے ہوئے لوہے ورگی سڑک دی تپش نال اوہدی کوہاٹی چپل دا پتلے ٹائر دا تَلا بھخدے ہوئے کولے ورگا ہویا ہویا سی۔ 
سِر اُتّے سوا نیزے تائیں آیا سُورج صافے دے وچوں وی اوہدا مغز اُبالے چاڑھن ڈیہا سی۔ 
شہر دیاں باہر لیاں گلیاں وچ اوہ سویر دا ٹاہراں مار دا تے وِکری نہ ہون اُتے اپنے لیکھاں دے نال نال لوکاں نوں وی چنگا مَنّدا بولدا ٹُری جا رہیا سی۔ 
ریڑھی وچ اَٹھ آنے، اِک روپئے تے دو روپئے دے مُل والیاں دے نال نال چاکلیٹ دی چاس والیاں پنج روپئے والیاں قُلفیاں دے وی دس کُو دانے ہے سن، جیہڑے تھلّے کر کے اِک وکھرے خانے وچ جویں لُکا کے دھرے ہوئے سن۔ 
بھانویں قُلفیاں ویچن لئی ایہہ ای ویلا ٹھیک تے ڈھکواں سی پر خورے کیہ گل سی، کوئی گاہک نئیں سی پے رہیا۔ 
اینی گرمی وچ دور دور تائیں بندہ تاں بندہ، کوئی کُتّا بِلّا وی نظر نئیں سی آرہیا۔ 
بڑا سوچ کے اوہنے ریڑھی دا مونہہ شہروں باہر بنائے اِک نویں کالج وَل کر دِتّا سی۔ 
ریڑھی تے قلفیاں دی مالک اِک ’’آئس کریم کمپنی‘‘ سی۔ 
زمانہ پاسا مار کے اوہناں ویلیاں وچ آپہنچیا سی جتھے صدیاں توں ورتے جان والے لوک بولاں دی تھاں ست سمندر پار توں آئی اِک اُکّا اوبھڑ تے انجانی زبان دے لفظاں نے تھانے نوں پولیس اسٹیشن ، عدالتاں نوں کورٹس، مدرسے نوں سکول، دُعانوں پرئیر، مسجد نوں پرئیر روم، کتاب نوں بُک تے قُلفی نوں آئس کریم دا ناں دے دتا سی۔ 
اپنے منوں گلفام قُلفیاں ای ویچدا سی پر لوک اوہنوں ’’آئس کریم والے‘‘ کہہ کے بُلاندے تے اوہدے توں ’’آئس کریم‘‘ ای لیندے تے کھاندے سن۔ 
ایس مزدوری دے پنج روپے دیہاڑ تے وِکری وچوں روپئے پچھے دس پیسے لبھدے سن، اِنج اوہ مہینے دے ڈھائی کُو سو روپئے کما لیندا سی۔ 
گُلفام ٹُری جا رہیا سی۔ 
کالج اجے دور سی۔ 
ہوا نوں جویں موت ای پئی ہوئی سی، کوئی بُلّا کسے پاسیوں آؤندا ای نئیں سی پیا تے اوہ اپنے ’’مُلک‘‘ بارے سوچ رہیا سی جتھے ایہناں دِناں وچ ٹھنڈیاں ہوا واں دے مزے لین لئی دُنیا جہان دے لوک آؤندے رہندے سن۔ 
تے اوہ تے اوہدا پیو دلبر خان ایہناں سیری چڑھے پروہنیاں دی خدمت کر کے دو پیسے کما لیندے سن۔ 
اوہناں زمانیاں وچ جدوں سردیاں آؤندیاں تے اوہدے ’’مُلک‘‘ وچ پہاڑ برفاں نال کجے جاندے تاں اوہدا پیو اپنے ٹبر نوں لے کے ’’پنجاب‘‘ وَل آ جاندا جتھے کسے بھٹھے اُتے کم کر کے اوہ ڈنگ ٹپاندے۔ 
گھانی کرنی، تھوبے بنانے، سانچے وچ بھر بھر اٹّاں بنانیاں، گلفام ایس ہجرتی حیاتی وچوں لنگھدا لنگھدا جوان ہو گیا، اِک بھٹھے توں دوجے بھٹھے، اوتھوں ’’مُلک‘‘، اوتھوں فیر پنجاب کوئی ہور بُھٹھا، چل سو چل۔ 
جدوں گلفام آپ دو پتراں دا پیو ہو گیا ہویا سی، اوہدے جیون تے ویلے دے دریا وچ اِک موڑ آگیا۔ 
فوجیاں نے مشقاں کرن لئی اوس بھٹھے کول آ ڈیرے لائے جتھے گلفام تے اوہدی بیوی کم لگے سن۔ 
اللہ دی کرنی، اِک دن انج دا آیا پئی گلفام فوجیاں دے لنگر وِچ روٹیاں پیا لاندا سی، اوہنوں روٹیاں لانا وی اِٹّاں بنان ورگا لگا۔ 
آٹے دی گھانی، تھوبے ورگا پیڑا، اخیر اوہو اگ جہدے وچوں لنگھ کے اٹّاں دی تھاں روٹیاں نکلدیاں سن۔ 
اوہ فوجیاں دے نال ای شہر آ گیا۔ 
بھٹھے دے ٹپری واس و سیب توں نکل کے چھاؤنی دی شہری رہتل وچ رَچن نال جیہڑی ہیٹھلی اُتے ہوئی اوہدے سِٹے وچ اوہدے منڈے پڑھ گئے تے اپنے آپ جوگے ہو کے اوہنوں چھڈ گئے۔ 
کوئی لاہور سی تے کوئی پشور کُڑیاں ویاہیاں گئیاں تے ہُن گلفام آپ سی تے اوہدے ایانیاں دی ماں سی جیہڑی ویلھی ہو کے جیون ساتھی دا ساتھ دین لئی گھٹ روٹی تے بوہتی بیماری دی مار کھا کھا اوڑک ساہ ہارن تائیں آ گئی سی۔ 
اوہدا دِل کیتا اوہ چاکلیٹ والی اِک قُلفی کڈھ کے کھاوے۔ 
تریہہ تے بُھکھ دو ویں اکٹھیاں آرلیاں سن، پر پنج روپے وی قُلفی؟ ساری دیہاڑی دی مزدوری برابر اِک قُلفی؟ اوہنے سوچیا کالج اپڑ کے پانی پیوے گا، پر چاکلیٹ دا سواد اوہدیاں سوچاں وچوں نکل کے اوہدی جیبھ تائیں آ گیا تے اوہنوں اوہ پہلی وار چیتے آئی جدوں اوہنے چاکلیٹ والی گولی چُوپی سی۔ 
پہلاں اوہ ایہہ سمجھیا سی کہ خورے سڑی ہوئی روٹی کُٹ کے یاں اوہدا بُورا رَلا کے ایہہ مِٹھی مِٹھی گولی بنائی گئی سی۔ 
اوہدے ایانے مٹھیاں چاکلیٹی گولیاں بڑے چاہ نال کھاندے سن۔ 
چاکلیٹ دا سواد مونہہ نوں لگا تاں کدی کدی اوہ دو پیسے خرچ کر کے ایہہ مِٹھی مِٹھی گولی کھان دی موج کرن لگ پیا۔ 
فیر چاکلیٹ، ٹافیاں توں قلفیاں تائیں اپڑ گئی تے آئس کریم بنان والیاں کمپنیاں وی قُلفیاں اُتے چاکلیٹ دی پان چاڑھ کے ویچن لگ پئیاں جیہناں نوں مُل لے کے اپنے ایانیاں نوں کھوانا گلفام لئی ذرا اوکھا کم سی، کدھرے پہلیاں تریخاں وچ، گرمیاں وچ اِک ادھی واری، نئیں تاں برف دے گولے یاں بوہت ہویا تاں دیسی قُلفیاں نال ای ایا نے پر چائے جاندے۔ 
بڑا ای اوکھا ہو کے چاکلیٹ والی قلفی جو گے پیسے بچا کے باغ وچ کلا بہہ کے ساری دُنیا توں لُکا کے، سواد لے لے کے اوہنے آپ جنی واری ایہہ قُلفی کھاہدی سی اوہدی گنتی کرن لئی ہتھ دیاں اُنگلاں وی بوہتیاں سی پر خورے کیوں، اوہنے جدوں وی ایہہ کم کیتا سی اوہنوں انج لگا سی جویں اوہ اپنے ایانیاں دی کوئی شے پیا چوری کردا ہووے۔ 
اودوں ایہہ قلفی اِک روپئے دی ہُندی سی تے اودوں اوہدی مہینے دی تنخواہ گھر دے سیاپیاں نوں وی پوری نئیں سی پیندی۔ 
کالج جیہدے ول گلفام نے پندھ ارنبھیا ہویا سی، شہروں چار پنج کلومیڑ دور ویرانے وچ سی۔ 
کالج تے شہر دے وچکار کوئی آبادی نئیں سی۔ 
اِک دو نکیاں نکیاں فیکٹریاں سن جینہاں دے مزدور اندر ای رہندے، سؤندے سن۔ 
کالج دے اوس ویرانے توں اگے ہور ویرانہ سی۔ 
اگلی وستی کوئی ویہہ پنجھی، کلومیٹر دی واٹ تے سی، ایس لئی کالج لئی نہ تے کوئی ہور گڈی آؤندی جاندی سی تے نہ ای سرکار نوں بس چلان دا خیال آیا سی۔ 
کدھرے کوئی ٹرک بُھل کے آجاندا تاں ڈرائیور دی مرضی ہُندی تاں ٹھیک، نئیں تاں مُنڈیاں دیاں گالھاں کھا کے ٹُری جاندا۔ 
سرکاری افسر کہندے سن ’’منڈے جوان جہان نیں، ٹُر کے یا سائیکلاں تے آ جا سکدے نیں‘‘ پر نسپل صاحب کہندے سن ’’ہجے کالج دی بلڈنگ لئی رقماں چاہی دیاں نیں، لیبارٹری بنانی ایں، لائبریری خالی پئی اے، ایس جوگے پیسے کِتھوں آؤون؟‘‘ تے منڈے کہندے سن’’سیال دی سویرے کالج جانا تے گرمیاں دی دوپہر کالجوں آؤونا کِسے عذاب توں گھٹ نئیں‘‘۔ 
گلفام سوچ رہیا سی پئی اوہ کالج اگے اپڑ کے اودوں تائیں کھلووے جدوں تائیں سارے منڈے گھر و گھری نہ ٹُر جان۔ 
اوہنوں آس لگی سی پئی بھخدی گرمی وچ اوہدی وِکری چنگی ہووے گی۔ 
ڈَھکی چڑھدیاں اوہ اِک وار فیر سوچ سمندر وچ ٹبیاں مارن لگ پیا۔ 
ویلے نے اوہدے پیو نوں، اوہنوں تے ہن اوہدے منڈیاں نوں وی ’’پکا پنجابی‘‘ کر دتا سی۔ 
گلفام خورے لانگری دی نوکری چھڈ کے مڑ اپنے ’’مُلک‘‘ ول نکل جاندا پر اوتھے ڈھگیاں دے بھیڑ وچ گھاہ ولے جان والی گل ہو گئی سی۔ 
ڈیورنڈ لائن توں پار دے پختوناں نوں ’’ٹھیک‘‘ کرن لئی روسی فوجاں آوڑن دا سِٹا ایہہ نکلیا سی کہ گلفام دے علاقے وچ افغان مہاجر آوڑے سن۔ 
ایہناں پروہنیاں نے گولی، دستی بم، چھوٹیاں تے وڈیاں توپاں تے اخیر میزائلاں دے زور نال گلفام تے اوہدے ورگے دوجے بے وَس مقامی پختوناں دیاں زمیناں، مکان تے جنگل،ہر شے اپنے ہتھ کر لئی سی۔ 
پہاڑاں دیاں ٹیسیاں تے ڈھلاناں والے سدا بہار، صدیاں وچ ودھ کے جوان ہون والے اَن مُلّے جنگل، افغان مہاجراں دے کُہاڑے تے آرے اِنج صاف کر گئے سن جویں کدی ہے ای نئیں سن۔ 
مقامی آبادی پہلاں حکومت ول ویکھدی فیر’’اپنا آپ، آپی بچاؤ‘‘ دا نعرہ مار کے اوہ وی ہر شے لے کے میدان وچ آگئے۔ 
آنڈ گوانڈ دے اِک دو ہور مُلکاں وی اپنا نیوندرا آ پایا۔ 
ہولی ہولی ایہہ لڑائی مذہبی فساد دے رنگ رنگی گئی۔ 
غیرت مند پٹھان مہمانداری کردے کردے بے گھر ہو گئے تے ڈیورنڈ لائن نوں نہ منن والے بنے دا اُرلا پاسا پیو دادے دی جائیداد سمجھ کے پکے پکے ایتھے ای بہہ گئے، اکھے ’’خیبر دے درّے توں جہڑا وی ایدھر آیا اے ، کدی مُڑ کے واپس نئیں گیا‘‘ سو، عرب تنبو توں باہر تے اوہدا اونٹھ اندر بیٹھا موجاں پیا کردا سی۔ 
افغاناں دا کھہڑا چھڈ، وطناں نوں مُڑن لئی جنے چِر وچ روسیاں نے کُٹ کھاہدی، اوہنے چر وچ افغانستان نوں پنجاب تے سندھ دیاں روٹیاں دا سواد چنگا لگن لگ پیا سی۔ 
پشور توں لہور تائیں جی ٹی روڈ تے لہور توں کراچی تائیں شاہراہ پاکستان،ہر تھاں افغان ٹرک دیس دیاں سڑکاں توڑ دے پھر دے سن۔ 
تھاں تھاں افغان لوگر ہوٹل، افغان قندھار ہوٹل، افغان ہرات ہوٹل کُھل گئے سن۔ 
ہر وڈے چھوٹے شہر وچ، افغان عیش کر رہے سن تے ایس سارے کارے دا نچوڑ ایہہ سی پئی گلفام دے اوہ پہاڑ جینہاں نوں لوک جنت دا ٹوٹا تے اوہناں دیاں ندیاں نوں اکھ دے اتھرو توں ودھ پاک آکھدے سن اوہ بارود دی بو نال دوزخ ہو گئے سن۔ 
ندیاں دا پانی لہو نال رنگیا جارہیا سی تے رون ایس گل دا سی پئی مرن والے تے مارن والے اللہ تے رسول نوں منن والے تے پنج وقتی نمازی سن۔ 
گلفام نوں اپنے ایانے اپنے ’’مُلک‘‘ والے، اپنے مکان، زمین تے جنگل نالوں بوہتے مہنگے لگدے سن، ایس لئی اوہ ’’پکا پنجابی‘‘ ہو گیا سی۔ 
لانگری دی نوکری چھڈ کے اوہنے لکڑ دا ٹال پا لیا پر اوہدے وچ گھاٹا کھا کے اوہ سبزی منڈی ریڑھی لان لگ پیا۔ 
کم چنگا سی پر اوتھے لڑائی ہو گئی۔ 
گل ودھدی تاں خورے کدھر نِکل جاندی، اوہدے منڈیاں نے گلفام توں ریڑھی چھڈا دتی۔ 
تھوڑے دیہاڑے اوہ ویلھا رہیا فیر اوہنوں کسے نے آئس کریم دی ریڑھی دی نوکری دی دس پائی جیہدے وچ سبزی دی ریڑھی وانگوں پکے تھاں یا علاقے دی کوئی پابندی نئیں سی۔ 
کمپنی نے سبھ ریڑھیاں والیاں نوں علاقے ونڈے ہوئے سن جیہدے اندر اندر جدھر مرضی اے جاؤ، جنی مرضی اے وِکری کرو، اوہنے ایہہ نوکری کر لئی۔ 
جدوں گلفام ریڑھی لے کے کالج دے کول اپڑیا، منڈے سڑک ڈک کے کھلوتے نعرے تے آؤندیاں جاندیاں گڈیاں نوں وٹے پئے ماردے سن۔ 
ہویا ایہہ سی کہ بھر گرمیاں دے اوس دیہاڑے کالج وچ اک وادھا ہو گیا سی۔ 
خورے کیویں، کالج نوں پانی اپڑان والا نواں پائپ کدھریوں پاٹ گیا سی۔ 
کالج بس نہ ہون توں اَکّے تے ساری دیہاڑ دے تریہائے منڈیاں ہڑتال کر دتی تے کلاساں توں باہر آ گئے، اُستاداں بتھیرا سمجھایا پر اِک تاں موسم دی گرمی اُتوں جوان گرم خون تے سبھ توں ودھ پانی منگدے تَسّے ہوئے جثّے لے کے پنج کلومیڑ ٹُر کے شہر جانا۔ 
کالج دیاں باریاں دے شیشے وٹیاں نال چُور کر کے لَلکرے مار دا جلوس سڑک اُتے آ گیا۔ 
اینے منڈے ویکھ کے ایہو جیہے کسے ڈرائیور نے وی رُکن دی جرأت نہ کیتی جیہدی گڈی دے شیشے وچ وٹیاں دے مینہ نال تریڑاں پے گئیاں سن۔ 
گلفام دی ریڑھی ویکھ کے منڈے بھجے آئے۔اِک 
نے ریڑھی دا ڈھکن چُک دِتّا تے اِک دانا کڈھ کے کھان لگ پیا، فیر دوجا، فیر تیجااِک منٹ وی نہ لنگھیا تے منڈیاں دے بھانے ریڑھی دا مال مُک گیا۔ 
جویں منڈے ریڑھی وچوں قلفیاں لے لے ایدھر اودھر پئے نسدے سن، اوہدے توں گلفام نوں یقین ہو گیا پئی اوہنوں اِک رَتی پائی وی نئیں لبھنی۔اوہ 
بونتریا ہویا سوچن لگ پیا پئی کمپنی والیاں نوں کیہ دَسّے گا؟ مال دا ڈیڑھ دو سو روپیا کِتھوں بھرے گا؟ کیہ کرے گا؟ فیر اوہنوں خیال آیا پئی کل دے اخباراں وچ چھپ کے یاں اُنج کسے ہور طریقے نال ہڑتال دا پتا تاں لگ ای جانا ایں تے اوہدی ایہہ گل وی مَنی ای جانی ایں کہ ریڑھی منڈیاں نے لُٹ لئی اے۔ 
تریہائے قلفیاں نہ کھاندے تاں کیہہ کردے گلفام نے ریڑھی دا ڈھکن بند کیتا تے ذرا پرانہہ ہو کے فیر ڈھکن چک دتا۔ 
چاکلیٹ والیاں قلفیاں والا، ہیٹھلا، وکھرا خانہ کھول کے دو قلفیاں کڈھیاں،اِک قلفی کھبے ہتھ وچ، تے دوجی مزے لے لے کھان لگ پیا۔ 
پہلا قدم آپ بیتی ’’بہی کھاتہ’’ وچوں لڑی کھول دو کہانی سورنی کہانی اماں کہانی دادا جی دی ڈائری لڑی وار سلسلہ لڑی ڈپٹی کمشنر کہانی شہتوت کہانی دادا جی دی ڈائری لڑی وار سلسلہ لڑی تصوف دا مُڈھ پہلی قسط اوپرا گھر کہانی خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں کُوڑ کوٹ ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار کتاباں کُوڑ کوٹ کُوڑ کوٹ غلام فرید شوکت دینہہ ڈھلے اسیں ترے چار بندے اسٹیشن دے آون تے ریل گڈی توں لتھے تے جمال کوٹ دا پتا پُچھیا جتھے اساں ہک فوتگی تے جانا ہیسی۔اسٹیشن 
دے نیڑے پکی سڑک تے کھلوتے ہک ٹانگے اِچ بہہ گئے۔ 
پچھلی سیٹ تے دو ہوربندے وی بہہ گئے۔ 
کوئی ترے میلاں تے کوچوان نے اوہناں نوں آکھیا۔ 
’’بھائیا کُوڑ کوٹ آگیا جے‘‘ کوچوان دی گل سُن کے میں حیران جیہا ہو گیا تے کوچوان کولوں پُچھیا کہ ایہہ کیہو جیہا پنڈاے جیہڑا کُوڑ کوٹ دے ناں نال آباد اے۔ 
اوہنے دسیا کہ ’’کوئی ستر اسی ورھے پہلاں توں ای ایہہ وستی ایسے ناں نال سیہاپدی اے۔ 
ایس توں اگے مینوں کوئی پتا نہیں۔‘‘ 
تھوڑا پندھ اگے گئے تاں جمال کوٹ دا اڈہ آگیا تے کوچوان دے سمجھاون تے کچی سڑکے ٹُر پئے تے ادھے میل دی واٹ تے جمال کوٹ اپڑ گئے۔ 
نور احمد نمبردار دی پانڈ اِچ دو تن ویاہ متھے گئے سن۔ 
نیسانیڑے آون دی وجہوں رُستم خاں نمبردار نے کالُو مِراثی نوں اپنے ڈیرے تے بلوایا تے بہوں رُعب تے تڑھی نال آکھیا ’’دادا توں ساڈیاں دوواں دھراں دا سانجھا تے جدی پُشتی میر ایں۔ 
اسیں بھاویں برادری وجہوں سُکے سوڑے آں، اسی مربعیاں دا پنڈ اے، ادھے پنڈدا میں نمبردار آں تے دوجی ادھی پتی نور احمد ولے آوندی اے۔ 
بھوئیں ورتیون توں کجھ چِر پچھے توں ای ساڈی دُشمنی ٹُری آوندی اے۔ 
جمال خاں ساڈے وڈکے دے ناں تے ایہہ تھیہہ جمالکوٹ سدیندا اے۔اٹھاں 
داہاں دناں توں میری پتی دے کجھ گھراں وچ بالاں نوں پھُل ماتاں نکلی ہوئی اے تے چونہہ پنجاں دناں نوں نور احمددے ہک بھتریجے تے ہک بھنیوے دے ویاہ متھے گئے نیں۔ 
ڈھول ڈھمکے وجنے نیں تے گبھروآں نے جُھمراں بھنگڑے پانے تے ہلا گُلّا کرنا اے۔ 
تُوں جاننا ایں کہ ڈھول دی وج گج نال پھُل ماتاں آلے بالاں دے چھلیون دا خطرہ ہونا اے۔ 
ہُنے جا کے نور احمد تے اوہندے انگاں ساکاں نوں دس دے جے میری پانڈ اِچ ہِک بال وی چھیلج کے مر گیا تاں ہک بال دے بدلے اِچ ہِک گبھرو نوں گولیاں نال بھُن دیواں گا۔ 
چنگی گل اے جے اوہ ڈھول نہ وجاون نہیں تے نویں سِروں راند کُد پوے گی۔‘‘ 
کالو مراثی رُستم خان دیاں کھرھویاں گلاں سُن کے نمو جھانا جیہا ہوکے نور احمد ولے ٹُر گیا۔ 
ڈیرے اِچ رکھے پیڑھے تے بہہ گیا تے نوکر دے راہیں نُور احمد نوں حویلی چوں بلوایا۔ 
جھٹ اک پچھوں نور احمد، اوہندا پُتر تے بھرا وی ڈیرے چ آ بیٹھے۔ 
کالو مراثی اوہناں تِناں نوں ڈیرے تے بیٹھے دوجے بندیاں توں اڈ لانبھے ہِک کوٹھے وچ لے کے بہہ گیا تے آکھیا ’’نور احمد خاں، میری گل نوں تحمل نال سُنیا جے۔ 
میں سارے تھینہہ دا سانجھا فقیر آں۔ 
تہاڈے وڈکے آکھدے سن کہ جیہڑا بندہ میر، پیر تے دھی دھیائن دی قدر نیں کردا اوہنوں ساؤ تے راٹھ نہیں کہندے۔ 
تسیں دوویں دِھراں ہکے دادے پڑدادے دی پیڑھی جے۔ 
تسیں میری تے میری دوجی برادری دی عزت کردے او۔ 
تہانوں سدا دعاواں دینا ہاں پچھلے پندھراں ویہاں ورھیاں وچ کئی گبھرو قتل ہو چکے نیں تے تھینہہ اچ ہر ویلے افراتفری تے بد سلوکی گھنگرُو گھت کے نچدی رہندی اے۔ 
سچی گل اے ہُن تے اساں سبھناں میر عالماں نے ایہہ پکی نہچادھار لئی اے کہ ایتھوں اُچل جاوئیے تے کسے ہور پاسے جاوسئیے۔‘‘ 
کالو مِیر عالم دیاں اجہیاں گلاں سُن کے نور احمد ہوراں نوں اچمی جیہی لگ پئی تے نور احمد نے آکھیا ’’دادا کالو کیہو جہیا یل وللّیاں ماردا پیا ایں۔کُھل 
کے گل کر بُجھارتاں نہ پا۔ 
اساں تینوں تے تیری برادری نوں پنڈ نہیں چھڈن دیونا۔‘‘ 
کالو ہوکا بھردیاں بولیا۔ 
’’اج مینوں رُستم خاں تے اوہندے بھراواں نے اپنے گھر سدوایا تے تہاڈے ولے بہوں دُکھیارا جیہا ہو کے سنیہا گھلیا اے پر شرط ایہہ ہے کہ تسیں کُھلے متھے میری گل نوں گَول کے پھیر جواب دیونا جے۔‘‘ 
نور احمد خاں ہوریں سوچیں پے گئے تے کجھ چر پچھوں آکھیا ’’دادا توں ساڈا ست پیڑھیا میر ایں ساڈے وڈیاں تے بزرگاں نال ہنڈیا ایں۔ 
اسیں تیری گل نوں پانی دیواں گے تے تیرا مان نہیں توڑاں گے۔ 
توں جو کجھ کہنا چاہنا ایں جھبدے آکھ۔‘‘کالو 
بولیا۔ 
’’اج مینوں رُستم خان تے اوہندے بھرانے اپنے گھر بلوا کے تہاڈے ول بہوں ہرکھ نال ایہہ سنیہا بھیجیا اے کہ اپنے بھاگ اودوں ای ہر گئے سن جدوں پندھراں ویہ ورھے پہلاں ہک پالے ماری گل تے لڑائی پے گئی تے دوواں پاسیوں ہک ہک بندہ قتل ہو گیا۔ 
پرچے ہوئے پھیر چل سو چل۔ 
ہونی نے ہُن تیکر اپنے تھینہہ اچ ڈیرے لا لئے۔ 
کئی بندے قتل ہو گئے تے چار پنج پھاہے وی لگے۔ 
آپاں ہکے دادے دی اولاد ہاسے۔شالا 
ہُن وی کسے سببوں ٹھلھ پے جاوے تاں بہوں چنگی گل اے۔ 
ساڈیاں ضداں تے کوڑیاں اناواں دی وجہوں تھینہہ اُجڑ گیا اے۔ 
آل دوالے دیاں وستیاں اِچ سانوں چنگیاں نظراں نال نہیں ویکھیا جاندا۔ 
ساڈے وڈکیاں دی کیتی کرتی تے ٹُھک ٹھوڑ گھٹے چ رُل گئی اے۔ 
کسے نوں ساڈے اُتے کوئی وساہ تے اعتبار نہیں رہیا اے۔ 
اساڈی کمائی دا گھنا حصہ تھانے کچہریاں تے وکیلاں دیاں فیساں وچ لگ جاندا اے۔ 
ہُن تے اسیں اپنے کمیاں دیاں اکھیاں وچ وی ہولے تے ہوچھے ہو گئے آں۔ 
اساڈی نویں نسل دے گبھرو وی بدمعاش تے غُنڈے اُچکے بن رہے نیں۔ 
پنڈ دا سکول وی اُجڑیا پیا اے۔ 
کوئی اُستاد ایتھے نہیں وڑدا تے اپنے تبادلہ کروا لیندا اے۔‘‘ 
رُستم خان ہوراں ولوں کالو مراثی دے مونہوں اجیہے وچار سُن کے نور احمد ہوریں ہکے بکے رہ گئے تے گُجھیاں سوچاں اچ رُجھ گئے۔اوہناں 
دے چہریاں نوں پڑھ کے کالو میر عالم نوں اپنا تیر نشانے تے لگیا جا پیا تے اوہنے پھیر گل رولی تے بولیا ’’رُستم خاں ہوراں نے ایہہ وی آکھیا اے کہ تہانوں پتا اے کہ اوہناں دی پانڈ وچ زمینداراں تے کمیاں دے بالاں نوں پھُل ماتاں نکل پئی اے۔ 
تھینہہ دے ایانے بال اپنے سبھناں دے سانجھے نیں۔ 
رب کرے ایہناں بالاں چوں کل کلاں کوئی اجیہے سُپتر وی ہو جاون جیہڑے سالاں بدھیاں دُشمنیاں مُکا دیون تے مُڑ ہک واری ایہہ وستی امن تے سُکھاں نال وسن جوگ ہو جاوے۔ 
چونہہ پنجاں دناں نوں تُساں ویاہ متھے ہوئے نیں، ڈھول ڈھمکے ہوائی فائرنگ تے شُوکنیاں پٹاخے وی چلن گے۔ڈھولاں 
دی وج گج نال بیمار بچیاں دے چھلیون دا دھڑکو اے۔ 
ڈھول وجان توں بِنا وی شادی ہو سکدی اے۔ 
اسیں مِنّت کریندے آں کہ ساڈی عرضوئی اُتے وچار کرو تے ڈھول ڈھمکے دا آہر نہ کرو۔‘‘ 
حکمت تے سیانپ نال کیتیاں کالو مراثی دیاں گلاں نور احمد ہوراں دی رگ رگ وچ رچ گئیاں تے کالو نوں آکھیا ’’دادا تُوں ہُن جا۔ 
اسیں دھمّی تینوں صلاح صپّا کر کے دسّاں گے۔‘‘ 
نور حمد نمبردار نے راتیں اپنے رشتے داراں نال وی کالو مراثی راہیں رُستم ہوراں ولوں گھلے سنیہے نوں گولیا تے پرکھیا۔ 
سیانے کہندے نیں کہ نیک نیتی نال کیتی گل نال کجھ کوڑ وی ملا دتا جاوے تاں رب سچا بھرم رکھدا ے۔ 
فجر دی نماز پڑھ کے نور احمد نے کالو میر عالم نوں ڈیرے تے بُلوایا تے آکھیا ’’دادا ہُنے جا کے رُستم خاں نوں دس دے کہ اساں ویاہ دیاں گنڈھاں چڑھا دتیاں نیں۔جدوں 
بال بچے پھُل ماتاں توں گھُل گئے تاں پھیر نویں سروں ویاہ دے دن متھاں گے۔ 
نالے جے تسیں بُرا نہ مناؤ تاں اسیں سارے بیمار بالاں نوں ویکھنا چاہنے آں کیونجو اوہناں بالاں چ بوہتے پگڑیوں یا گھگریوں ساڈ ے لگدے لیندے نیں پر سانوں ایہہ پک جمایا جاوے کہ جے اسیں بیمار بچے نوں پُچھن آوئیے تاں ساڈے نال کوئی ہب تھب نہ ہووے۔ 
ہک ہور وی گل اے کہ جے رُستم خاں ہوراں دے دلاں وچ ایہہ جھورا پُنگر پیا اے کہ شالا کوئی اجیہا سُپتر وی ہووے جیہڑاورھیاں دے وَیر مُکا دیوے تے بھائی چارے دیاں لیہاں اُتے ٹور دیوے تاں اسیں رستم ہوراں دی ایس سدّھر دا مُل پاواں گے۔ 
مُکدی گل اے کہ اگلے مہینے قتل دے مقدمے اچ صُلح دا بیان دے دیواں گے۔ 
نور احمد ولوں گھلے سنیہے نوں سُن کے رُستم خاں تے اوہندے بھرابھیتجے حیران ہو گئے کہ اساں کیہو جیہا سنیہا گھلیا تے اگوں کیہو جیہا جواب آیا ہے۔ 
اوڑک اوہناں دے دل پسیج گئے تے اوسے رات عشاء ویلے کول رُستم خاں ہوریں اٹھ داہ بندے زنانیاں نال نور احمد دے گھر اپڑ گئے۔ 
ہک دوجے نوں جپھیاں پائیاں تے ڈھاہِیں مار کے روون لگ پئے۔نور 
احمد نے واہ وا آدربھا کیتی۔ 
کجھ چِر پچھوں نور احمد ہوریں کجھ بندیاں تے زنانیاں نوں نال رلا کے بیمار بالاں دے گھراں وچ گئے۔پُرانے 
وَیر تے کرودھ پیار محبت اچ بدلیج گئے۔ 
آسے پاسے دے پنڈاں دے وسنیکاں نے آن کے اوہناں نوں صُلح پاروں ڈھیر مبارکاں دتیاں۔ 
اوہناں دی صُلح نوں پکیاں کرن لئی سجناں مِتراں تے دوجی برادری راہیں نور احمد دے پُتر تے دھی دے رُستم خاں دے پُتر تے دِھی نال رشتے مِتھ دتے گئے تے پہلاں دیاں پئیاں گنڈھاں تے اکٹھیاں شادیاں کرن دا سُہانج کیتا گیا۔اوس 
ویلے ایہہ جاپدا ہے سی کہ سارے جگ دیاں خشیاں تے رب دے رحماں دا مُہاڑ جمال کوٹ ولے ہو گیا اے۔ 
سبھ توں پہلاں ہکے دہاڑے نور احمد رستم خاں دے پُتراں دیاں جنجاں چڑھیاں۔ 
دیگر ویلے ڈولیاں ٹُریاں۔ 
اُٹھاں تے گھوڑیاں تے سوار براتیاں نے جمال کوٹ دے آل دوالے چکر کڈھیا تے جس ویلے ڈھولاں دی گڑگج اچ تھینہہ ولے مُڑے تاں کالو میر عالم اپنی برادری دے کجھ بندیاں نوں نال رلاکے ساہمنے آن کھلوتا تے جانجیاں نوں رُکن دا اشارہ کیتا۔ 
سبھناں توں اگے نور احمد تے رُستم خاں ہیسن۔ 
کالو میر اُچے بلارے نال بولیا ’’تہانوں صُلح دی تے شادیاں دی مبارک ہووے۔ 
شالاں تہاڈے دھیاں پُتر خوشیاں نال وسن تے ودھن پھُلن۔ 
دُدھیں نہاون تے پُتریں کھیڈن۔ 
اللہ کرے ایہہ جمال کوٹ سدا ہسدا وسدا رہوے۔ 
میں اج سبھناں پربھاں تے سجناں مِتراں دے رو برو ہک ویروا کڈھنا چاہنا تے شابش وی دینا ہاں۔ 
تساں دوواں دِھراں میرا بھرم تے مان رکھیا۔ 
پہلاں تے رُستم خاں کولوں پُچھاں گا تے پھیر نوراحمد کولوں۔‘‘ 
’’رستم خاں اج توں کوئی ہِک مہینہ پہلاں مینوں کیہ سنیہا دے کے نوراحمد ولے بھیجیا ہیسی؟ کالو نے پُچھیا۔ 
رُستم خاں نے اکھیاں نیویاں کر لئیاں تے آکھیا ’’دادا کالو ایس خوشی دے موقعے تے پرانے کھدو اُدھیڑن داکیہ فیدا اے۔ 
ساری گل وات دا تینوں پتا اے۔‘‘ 
پھیر کالو نے نور احمدولے رُخ کر کے پُچھیا تاں اوہنے ساری گل ویروے نال دس چھوڑی تے پھِر رُستم خان نے وی الفوں یے تائیں سارا وَلدا سُنا دتا۔سبھناں 
دے چہریاں تے تریلیاں آ گئیاں تے کالو مراثی دے کیتے ڈرامے تے چنگیائی دی پاروں گھوڑیاں توں لہہ پئے تے کالو نوں جپھیاں پا کے شابشاں دیون لگ پئے کہ اوہنے اُجڑیاں ہویاں نوں پھیر وسا دتا۔ 
آخر اچ کالو بولیا تسیں سارے ڈھیر پیارے پربھ جے۔ 
تہاڈے کھرھوے سنیہاں وچ میں حکمت تے سیانپ دے کُوڑ دی مصری رلائی تاں جے تہاڈیاں دشمنیاں مُک جاون۔ 
رب سوہنے نے میری نیت نوں بھاگ لایا تے میری لاج رکھی۔ 
تہاڈی صلح ہو گئی تے رشتے داریاں توڑ پُگیاں۔ 
تہاڈا جدی مِیر آں تے اج میں تہاڈے کولوں دان لین دا حقدار ہاں۔‘‘ 
اوتھے ای کھلوتیاں ہویاں نوراحمد تے رُستم خاں نے اپنے ذاتی رقبے وچوں پنج پنج کلے بھوئیں دان کرن دا اعلان کر دتا جتھے کالو مراثی تے اوہندی برادری نے وسوں کر لئی تے اپنی وستی دا ناں کُوڑ کوٹ رکھ دتا۔ 
پہلا قدم آپ بیتی ’’بہی کھاتہ’’ وچوں لڑی کھول دو کہانی سورنی کہانی اماں کہانی دادا جی دی ڈائری لڑی وار سلسلہ لڑی ڈپٹی کمشنر کہانی شہتوت کہانی دادا جی دی ڈائری لڑی وار سلسلہ لڑی تصوف دا مُڈھ پہلی قسط اوپرا گھر کہانی خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں کملی اکھ دے وین ਗੁਰਮੁਖੀ ਵਿਚਾਰ हिंदी विचार سندھی وچار وچار لائبریری کلاسک پرانا وچار وچار پڑھن لئی فونٹ ڈاؤن لوڈ کرو مُڈھلا ورقہ شاہ مُکھی وچار کتاباں کملی اکھ دے وین کملی اکھ دے وین غلام مصطفی بسمل لشکدی ہوئی تکِھی چُھری اوہنے اپنی گھنڈی اُتے رکھی تے پورے ٹِل نال پھیر دتی۔ 
اُبلدی ہوئی تتی رت دیاں تتیریاں اوہدے سریر نوں بھیوں گئیاں رَت دے سیک نوں محسوسدیاں ہویاں لہودی بک نوں بُلھاں نال چُھمہا دِتا رَت دا سواد اوس نے پہلی وار چکھیا تے انھاہاساہسا رَت بھِنی چُھری لے کے اوہ تھانے پجااپنے قتل دی ایف آئی آر کٹوان واسطے تھانیدار دا ترلا ماریا۔اوہ 
اپنے آپ نوں اپنا قاتل آکھ رہیا سی ۔تھانیدار 
نے پاگل جاندیاں سنتری کولوں دھکے مروا کے بنے کڈھا دتا۔ 
اوہنے اپنی لوتھ نوں ہنجوآں دا غسل دتا تے چٹے کفن وچ لھویٹ کے اپنی ہتھیں ویڑھے وچ کھودی ہوئی قبر وچ دفنا دتا تے ہن قُلاں اُتے آپے اپنی فاتحہ خوانی کر رہیا سی۔ 
ایس عذاب نوں اوہ پچھلیاں کئی راتاں توں بھوگ رہیاسی۔ 
اوہ مہاندریاں دے گواچن دی تھاں اپنی ہوند دی آگہی دا عذاب ہنڈا رہیا سی۔ 
اوہ اک کہانی کار سی تے اپنیاں کہانیاں دے پاتراں دے دُکھاں سُکھاں وچ جیوندا سی۔ 
اوہناں دے عذاب ویکھ کے بے وسا ہو جاندا تے کچی رُت دے سارے عذاب اپنے ہڈاں اُتے جھلدا۔ 
جدوں کتے اکلاپے دے سپ کُنڈلی مار کے اوہدیاں ناڑاں وچ بہہ جاندے اوہ گھر دے پچھواڑے بوڑھ دے رُکھ دی سنگھنی چھاں ہیٹھاں بہہ جانداتے لگراں اُتے بیٹھے جنوراں دیاں گلاں سُندا رہندا۔ 
چرت دی گل ایہہ سی جے اوہناں دی بولی نُوں اوہ سیہاندا سی تے جنور وی اوہدی ہر رمزتے سینتر دے جانوسن۔ 
بعضے ویلے اوہ بوہے دی مہاٹھ تے ٹنگی بتی دی لرز دی تے کنبدی لو نوں ویکھدا تے اوہدے رنگ گنن لگ پیندا۔ 
نارنجی، پیلا ،چٹا تے مٹیالا رنگ اک دوجے تے کاٹھی پاؤندے اوڑک دِتا رنگ اوہدے پیراں دا چھالا تے اکھاں دا ہنجو بن جاندا۔ 
اصل وچ اوہدی حیرت دا نقطہ دلچسپی دا مرکز تے ایس دا مہاڑ اوس کملی ول سی جیہڑی بوڑھ دے رُکھ ہیٹھاں جلھی پاؤندی سی۔ 
اوہنوں جھلی دے رُوپ وچ اک کہانی لبھ رہی سی۔ 
اُنج تے کائنات دے ذرے ذرے وچ کہانیاں لُکیاں ہوئیاں نیں جیہڑیاں صدیاں توں بُنیاں جا رہیاں نیں۔ 
کدے کہانی کار ایس نوں بُندے نیں تے کدے ایہہ ویلے نوں بندی اے۔ 
ققنس وانگ اپنی اگ وچ سٹرکے نواں جنم دیندی اے۔ 
کپڑے وانگوں ریشم بنن تے مکڑی وانگوں جالا اُنن دا عمل وی کہانی بُنن والا اے۔ 
اوہ وی کہانی بُنن دے عمل وچوں لنگھ رہیا سی پر ہُن اوہ آپ اک کہانی بن دا جا رہیا سی ۔ 
کہانی کیہ ہوندی اے ۔۔۔۔۔۔۔۔۔؟ 
کوِیں بُنی دی اے۔۔۔۔۔۔۔۔۔؟ 
ایہدے بُنن دے عمل وچ کہیڑے کہیڑے پڑا آوندے نیں ؟ تہذیبی عوامل کیہ نیں۔۔۔۔۔۔۔۔۔؟ 
تہذیبی حسن کیہ اے۔۔۔۔۔۔۔۔۔؟ 
ایہدے لکھن دا کارن کیہ اے۔۔۔۔۔۔۔۔۔؟ 
کیہ ایہہ ساہ لیندی حیاتی دے دُکھاں، غمیاں نوں ہی پیش کر دی اے یاں کسے خاص فلسفے دی دس پاؤندی اے؟ کیہ ایہہ حیاتی دیاں گنجھلدار بُجھارتاں نوں سلجھاون وچ مدد دیندی اے ؟ کیہ ایہہ باطن دے اظہار تے بنے دے انتشار نوں اپنی سوچ دے کھیس دیاں پڑیاں گِنن وچ رلکدی اے۔کیہ 
بیانیا ڈھنگ ایس دی اُساری لئی نینہاں دا کم دیندااے یاں سینتر تے استعارا ایس دے مُکھ مہاندرے دیاں لیکاں نوں اگھیڑ دے نیں؟ کیہ کہانی پن دے بنیادی جُز ایس دی ترتیب تے تہذیب نوں نکھار دے کے اجتماعی خوشیاں تے کرباں نوں تخلیقی تجربہ بناؤندے نیں؟ ایہناں سوالاں دے اوہدے کول پر تاوے موجود سن ۔اوہ 
کہانی تے فنی حُسن اوہدے مدارج، فنی کُل یاں فنی وحدت ،بیانن ڈھنگ دا سہپن ،ایہدے ہیجان،اضطراب، چٹمنی تے چونکا دین والے عمل تے کہانی دی اٹکل دا جانو سی پر کملی دی کہانی دا سرا اوہدے ہتھ نہیں سی آرہیا۔ 
سوا نیزے تے چمکدے سورج نُوں اچن چیت کسے نے بُکل دی جھراٹ مار کے کھوہ لیا ہووے ہوسکدا اے اوہ آپ ای بدلاں دی لُکن میٹی وچ کھڈارُو بن کے رلتی ہو گیا ہووے چارچفیرے رولا پے گیا۔ 
’’سورج نُوں گرہن لگ گیا اے۔ 
سُورج گرہن ،سورج سوانیاں نے جاتکاں نُوں دھرو کے گھراں وچ واڑ لیا۔ 
اوہ دُھپاں چھاواں توں انجان بوڑھ ہیٹھاں چونکڑی مارکے بیٹھی مٹی اُتے ٹھیکری نال لیکاں واہندی رہی۔ 
’’کلمہ شہادت‘‘ فضا وچ کافور دی مہک رچ وس گئی۔ 
اوہنے اُبھڑواہے نعراماریا ’’مٹی نے مٹی وچ رل کے اوڑک نُوں مٹ جانا بجھواں نوں کُھلھ مل گئی ،مٹی مٹی توں نابر ہوگئی ۔۔۔‘‘ 
اوہ جلھی پاؤن لگی۔ 
’’شدین‘‘ جنازے دے رلتی اوس توں کنی کتراکے لنگھ گئے قبرستان اپڑے تاں اک دوجے دا مونہہ ویہندے رہ گئے۔ 
اوہ بڈ یڈرے بڈیڈرے کدے رڑے میدان ول تے کدے میت والی الانی منجی نوں ویکھی جان۔رتا 
سُرتاں تگڑائی پھڑی تاں چاہنگراں مار دے پشانہ نوں نٹھے اگوں جیوندے مُردے اوہناں دے سواگت واسطے اگانہہ ودھے تاں خوف پاروں اوہناں دے آنے اڈے رہ گئے۔ 
’’چھم ۔۔۔۔۔۔چھم 
۔۔۔۔۔۔ڈھم۔۔۔۔۔۔ڈھم۔۔۔۔۔۔‘‘ 
چھینے وجن ، چمٹے کھڑکن تے ڈھولاں دا شور نیڑے ہونداگیا۔ 
اوہدی جلھی مُکی تاں دولے شاہ دے چوہے اوہدے چار چفیرے ڈھول دی تھاپ تے بھنگڑا ا پئے پاؤن ۔ 
’’کُھسرے تے دولے شاہ دے چوہے۔کنی 
کھلھ اے ایہناں نوں نہ روک نہ ٹوک جیہڑے گھرچاہون جا وڑن۔ 
اوہناں دڑ دڑانا ہی اجازت نامہ ہے۔ 
کملی نے ساوی چدر اپنے دوالے گُھٹ لئی، کون اے توں ؟ ڈھول دی تھاپ اُبھری ’’میں مٹی آں دھرتی دی مہک، اُداس چڑیاں دازخمی گون، اُجڑیاں باگاں وچ بونٹلی کوئل دی کوک ،سُکے دریاواں دی ہوک تے سمے دی چیک ۔۔۔۔۔۔قلبوت 
۔۔۔مٹی 
۔۔۔۔۔۔پیڑاں 
دا بھار تے رب ۔۔۔۔۔۔رب 
ای رب ۔۔۔۔۔۔‘‘ 
اوہ جپ تپ وچ لگ گئی۔ 
اکو ڑِکی ڈھولاں دا شور اُچا ہوگیا۔ 
جاتک رُکھ تے پنچھی کنبن لگ پئے۔دھرتی 
دی چیک انھے ہاسیاں وچ دب گئی۔ 
قبرستان توں بڈیڈریے لوک پچھلے پیریں پرتے تاں بوڑھ دے رُکھ ہیٹھاں لہووچ بھجی کملی دے جثے تے مکھیاں بِھن بِھن کر رہیا ں سن تے بھوئیں اُتے کھِلر ے منکے وین پاؤندے پئے سن ۔ 
کہانی کار نے کملی دے عذاب نوں اپنی ذات تے وارد کیتا اوہنے دولے شاہ دے چوہیاں دی کُڑ کُڑ ڈٹھی سی تے ہن کملی دے قتل دی ایف آئی آر کٹوان واسطے تھانے اپڑ گیا ۔ایس 
وار تھانیدار نے اوہنوں سر توں پیراں تیکر ہن نیجھ نال ڈٹھا۔ 
اوہدے سکھنے پیلے ہتھاں نوں ویکھیا تے میز اُتے پئی سیٹی نوں بُلھاں نال لیا۔ 
پل گھڑی وچ سنتریاں تیلا جُثے والے کہانی کار دیاں مشکاں کس دتیاں۔ 
انھیرکوٹھڑی وچ مقدمے دی کاروائی کیتی گئی چونکاں وچ پھٹن والے بمباں دی ات گردی پاروں ہون والے ویہہ پنجھی قتل اوس نوں پھاہے لوان واسطے کافی سن۔ 
گھر دے ویڑھے وچوں اوہدی لاش سرکاری قبرستان اپڑ چکی سی۔ 
اوہ ہُن وی اپنی لاش نوں قبروچوں کڈھ کے روز راتیں بوڑھ دے رُکھ ہیٹھاں بیٹھا رہندا اے تاں جے کملی دے دُکھاں دا بھار ہولا کر سکے پر ہُن کملی اڈول اوہدے ساویں بہہ کے اوہدے دُکھاں تے وین پاؤندی اے جویں اوہ اوہدی کہانی دا سر لبھ رہی ہووے۔ 
پہلا قدم آپ بیتی ’’بہی کھاتہ’’ وچوں لڑی کھول دو کہانی سورنی کہانی اماں کہانی دادا جی دی ڈائری لڑی وار سلسلہ لڑی ڈپٹی کمشنر کہانی شہتوت کہانی دادا جی دی ڈائری لڑی وار سلسلہ لڑی تصوف دا مُڈھ پہلی قسط اوپرا گھر کہانی خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں کسے میگزین وچ اوس دی ایڈوٹائزمنٹ پڑھ کے میں اوس توں اپوائٹمنٹ لے لئی۔ 
مِتھے سمیں مطابق شام نوں اوس دے گھر پہنچ گئی۔ 
اوس نے بوہا کھولیا تے بناوٹی جیہی مسکان میرے ول سُٹی۔ 
اوس دے مسکراون دے ڈھنگ توں میں اندازاہ نہ لگا سکی کہ اوہ مینوں دیکھ دے خوش ہوئی ہے جاں ناراض۔ 
ہولی ہولی قدم رکھدی ہوئی میں اوس دے سٹنگ روم وچ چلی گئی۔ 
بہت ہی سلیقے نال سجایا ہویا کمرہ سی۔ 
کندھاں تے دو وڈیاں وڈیاں پینٹنیگز ٹنگیاں ہویاں، گوڑھے بھورے رنگ دا فرنیچر اتے اوسے رنگ دا وال پیپر، ٹی وی، ریڈیو تے ہور اُرانہہ پرانہہ۔ 
روم کسے رئیس دا ڈائنگ روم جاپدا سی۔ 
کالے رنگ دا سوٹ وال گھنگرالے کیتے ہوئے۔ 
بناوٹی گہنیاں نال کیتا ہار سنگار تے ضرورت توں زیادہ کیتا ہویا میک اپ۔ 
اوہ کوئی پینٹنگ ہی لگ رہی سی، جس نوں چترکار نے ہر رنگ ورت کے سجایا ہویا ہووے۔ 
دسو تہاڈی کیہہ خدمت کراں ؟ اوہ میری ساہمنی کرسی تے بیٹھدی ہوئی بولی۔ 
میں تہانوں دسیا سی ٹیلی فون تے تسیں کہیا سی گھر آجاواں۔۔۔ 
میں ہولی ہولی لفظ اکٹھے کیتے۔ 
ہاں۔۔۔۔ 
میں پہلاں سوچیا سی کتے توں لیزبین ایں۔۔ 
پر پھیر پتہ لگیا کہ نہیں ملاقات دا مقصد کوئی ہور ہے۔ 
نالے مینوں تسیں تسیں کر کے نہ بلا۔ 
توں کہیں گی تاں زیادہ قریب لگنا ایں ۔ 
اوس نے پیر اکٹھے کر لئے۔ 
جی ہاں۔۔۔۔ 
میری کتاب چھپ رہی ہے۔۔۔۔ 
جس وچ میں تہاڈی، سوری تیری کہانی دینا چاہندی ہاں۔۔۔۔ 
میں اوس نوں دوجی وار اپنا مقصد دسیا۔ 
میری کہانی؟ کتاب وچ ؟ کوئی نواں مضمون تاں ہاں نہیں میں۔ 
دنیا دی تاریخ ویسواواں دے افسانیاں نال بھری پئی ہے۔ 
پھیر توں ایہی مضمون کیوں چنیا؟ اوس نے وکیلاں وانگ جراء کیتی۔ 
میں کسے وی ویسوا دی نہیں سگوں اک عورت دی کہانی لکھنا چاہوندی ہاں تے عورت سبھ کجھ ہے۔۔۔ 
ماں ۔۔۔ 
بیٹی۔۔۔ 
بھین ۔۔۔ 
بیوی۔۔۔۔ 
معشوق تے ویسوا وی۔۔۔ 
سبھ توں گندہ اے ایہہ عورت دا ۔۔۔ 
جو توں کہانی لئی چنیا اے۔ 
ایس کہانی توں بغیر کیہ تیری کتاب پوری نہیں ہوندی؟ کیہ لکھیں گی، ایہی نہ کہ میں کیہ کرنی ہاں۔۔۔ 
میرے گاہک کون کون نیں۔۔۔۔ 
میں کوٹھے تے کداں پہنچی تے کیویں میں لوکاں نوں لٹنی ہاں۔۔۔؟ 
کیہ نویں گل ہے۔۔۔؟ 
کوئی ہور کہانی لبھ۔۔۔ 
طوائف بکواس اے۔۔۔ 
اوہ اچانک گرم ہو گئی۔ 
ہندو دھرم دے مطابق، جدوں کالی ماتا دی مورتی بنائی جاندی ہے تاں اوس دے وچ ویسوا دے کوٹھے دی دہلیز دی مٹی وی ورتی جاندی ہے۔ 
ورنہ اوہ مورت مکمل نہیں ہوندی۔ 
ہور وی کہانیاں نیں میری کتاب وچ۔۔۔ 
سبھ عورتاں بارے ہی نیں پر تیرے بغیر میری کتاب مکمل نہیں ہونی۔ 
لنگڑی جیہی رہے گی۔ 
میں ترک رکھیا۔ 
میں ویکھیا میری گل سن کے اوس نے اکھاں جھکا لئیاں۔ 
اوس دے چہرے تے جو چڑ چڑاپن سی اوہ غائب ہو گیا تے اوس نے اک ہوکا لیا۔ 
کجھ کھان پین دا شوق رکھدی ایں۔۔۔؟ 
اوس نے ساہمنی میزتوں سگریٹاں دی ڈبی چکی۔ 
نو تھینکیو۔۔۔ 
میں سر ہلایا۔ 
اوس نے سگریٹ سلگائی تے دھوئیں دا پھہارا مونہہ چوں کڈھیا۔ 
کافی دیر اوہ سوچدی رہی۔ 
پھیر بانہاں کھول کے پورے زور نال انگڑائی لئی۔ 
کتھوں شروع کراں ؟ اوس نے اچانک پچھیا۔ 
جتھوں یاد تیرا ساتھ دیندی ہے ۔ 
میں جواب دتا۔ 
ہوں۔۔۔ 
اوس نے لما ہنگورا بھریا۔ 
پاکستان وچ پیدا ہوئی سی میری ماں نسیم بانو علاقے دے مقبول گائیکا سی۔ 
اوہ لکھن وال ورگے چھوٹے جیہے پنڈ وچ رہندی سی۔ 
لوکاں دے ویاہ شادی دے مجرے کردی ہوندی سی تے میرا باپ اکو ویلے تن تن بیویاں رکھدا سی۔ 
خاندانی کنجر سی اوہ۔ 
میری ماں نوں عشق دے چکر وچ پھسا کے گھروں بھجا لیایا تے پھیر اوس نوں پٹھے راہ پا دتا۔ 
اوہ اکثر اوس نوں کنجری کہہ کے مخاطب کردا ہوندا۔ 
شراب پی کے امی نوں مار دا کٹدا تے پیسے کھوہ کے لے جاندا۔ 
پر امی نے عشق کیتا سی تاں بس عشق ہی کیتا سی۔ 
اوہ اوس دی مار کٹ کھاندی پر اوس دے پیر نہ چھڈ دی۔ 
آکھدی تیرے قدماں وچ ہی جان دینی ہے پر تیرے توں جدا نہیں ہونا۔ 
اوہناں دا ایہہ ڈرامہ میں ہر روز ویکھدی۔ 
میری ماں نے میری تعلیم دا لہور وچ کیتا ہویا سی۔ 
میں ہوسٹل وچ رہندی سی۔ 
تے ماں مینوں گھر گھٹ ہی بلاوندی سی۔ 
بڑی محتاط سی اوہ میرے متعلق۔ 
شائد اوس نوں ڈر سی کتے اوس دی زندگی دے سائے میرے زندگی تے نہ پے جان۔ 
اوہ میری شادی ہوئی ویکھنا چاہندی وی۔ 
میرا گھر وسیا ویکھنا چاہندی سی، جیویں ہر ماں ویکھنا چاہوندی اے۔ 
توں بور تے نہیں ہورہی۔ 
اوہ اچانک رکی۔ 
نہیں میں جواب دتا، میں ویکھیا اوس دے چہرے تے اداسی چھا گئی سی۔ 
جے توں بُرا نہ مناویں تاں میں تھوڑی وائن لے لواں ؟ اوس نے جیویں اجازت منگی۔ 
مینوں کوئی اعتراض نہیں میں ہلکا جیہا مسکرائی۔ 
اوہ اٹھی تے وائن دی پوری بوتل تے گلاس لے آئی۔اوس 
نے گلاس وائن دا بھریا تے چار گھٹ اکٹھے ہی بھر گئی۔ 
دراصل جے میں پیواں نہ تاں زیادہ گلاں نہیں کرسکدی۔ 
بہت چھیتی تھک جانی ہاں۔ 
نالے توں تاں پوری زندگی دا حساب کتاب منگ رہی ایں۔۔۔۔۔۔۔ 
ہاں سچ تیرا نام کیہہ اے؟ اوس نوں خیال آیا کہ اوس نے اک وار وی میرا نام نہیں پچھیا سی۔ 
پوجا۔۔۔ 
میں کہیا۔ 
مطلب ؟ عبادت اصلی اے کہ نقلی۔۔ 
؟ اوہ ہسی۔ 
اصلی ہی ہے۔۔۔ 
میں ہاں وچ سرہلایا۔ 
ہر ماں اپنی بیٹی دا نام اجیہا ہی رکھدی اے مثلا پوجا، عبادت ، خوشبو ، پاکیزہ۔۔ 
پر زمانہ اوہناں دے نام بدل کے ہور دا ہور ہی بنا دیندا اے۔۔۔ 
کنجری، ویسوا، طوائف، لونڈی، کنیز، رکھیل،۔ 
اوس نے شکوہ جیہا کیتا۔ 
تیرا کیہہ نام ہے ۔۔ 
میں پچھیا۔ 
میری ماں نے میرا نام طیبہ رکھیا سی پر پتہ نہیں کنے نویں پرانے نام مینوں ملدے رہے تے میں کپڑیاں وانگ نام بدلدی رہی۔ 
اوس نے گلاس پھیر مونہہ نوں لگایا۔ 
ایہہ شراب پینی کدوں توں شروع کیتی اے ۔۔۔؟ 
میں بوتل ول اشارہ کیتا۔ 
پتا نہیں پوجا۔۔۔ 
شراب، سگریٹ تے ہور بڑا کجھ ایہہ تحفے نیں میرے چاہن والیاں دے۔ 
کوئی کجھ دے گیا تے کوئی کجھ، ہاں۔۔ 
میری ماں نے میرا نام طیبہ رکھیا سی۔ 
مطلب پاک۔۔۔ 
جس نوں کسے نے کدے چھوہیا نہ ہووے۔ 
طیبہ آکھ کے اوہ ہس پئی۔ 
ہاں تیری ماں تیرا ویاہ کرنا چاہوندی سی۔۔۔ 
میں گل پچھے نوں موڑی۔۔۔۔۔ 
میری ماں نوں ڈر سی کتے میں اوس دی راہ تے نہ چل پواں جو کوٹھے ول نوں جاندی اے۔ 
اوہ میرے لئی کوٹھیاں دے خواب ویکھدی رہی پر میرے مقدر وچ کوٹھا ہی لکھیا سی۔ 
میرے تے ہر دم پہرہ سی۔ 
میں کتے اکلی آجا نہیں سکدی سی پر کہندے نیں ، جو قدرت نوں منظور ہووے ہو کے رہندا اے۔ 
میں ہوسٹل وچ رہندی سی۔ 
اک دن اسیں سبھ لڑکیاں شاپنگ کرن گئیاں تاں سلیم اچانک میرے نال آ ٹکرایا۔ 
خوبصورت نوجوان مینوں ایہہ گل حادثاََ ہوئی لگی۔ 
ہر میں ویکھیا کہ اوہ ساڈا پچھا کر رہیا سی۔ 
پھیر دوسرے دن اوس نے گیٹ کیپر دے ہتھ مینوں خط لکھ بھیجا۔ 
چودھویں کا چاند ہو۔۔ 
خط پڑھ کے ساری رات میرا دل دھڑکدا رہیا۔ 
میں تاں کالے رنگ دی عام جیہی کڑی سی۔۔۔ 
کسے خوبصورت نوجوان دے مونہوں چودھویں کا چاند سن کے جیویں ستاریاں وچ پہنچ گئی۔ 
اک دن جدوں اوہ بھر سردی وچ سارا دن میرے کالج اگے دھونی لائی بیٹھا رہیا تاں میرے توں برداشت نہ ہویا۔ 
میں ڈاکٹر تے جان دا بہانہ کیتا تے ہوسٹل توں باہر آگئی۔ 
سارا دن اسیں لہور دیاں سڑکاں تے پیدل گھمدے رہے۔ 
یارکاں وچ ویران تھاواں تے اتے دنیا توں دور۔ 
اسیں کجھ نہیں بولے پر ساڈیاں گلاں ختم نہیں ہو رہیاں سی۔ 
شام ہوئی میں کل پھیر ملن دا وعدہ کر کے واپس آگئی۔ 
ایس طرحاں دو تن مہینے لنگھ گئے۔ 
ہن تک میں پوری طرحاں اس دے عشق وچ گرفتار ہو چکی سی۔ 
اوس نوں ویکھے بغیر سکون نہیں سی ملدا۔ 
تیرے بغیر میں رہ نہیں سکدا طبی۔۔۔ 
چل کتے چل کے نکاح کروا لئے۔۔۔۔ 
اک دن اوس نے اکھاں بھر کے کہیا۔ 
میں ایس قابل کتھے ہاں سلیم۔۔۔ 
میں تاں کالی جیہی ہاں۔۔۔ 
تیری امی نوں پسند وی نہیں آواں گی۔ 
اوس دا سپنا تاں چاند سی بہوہووے گا۔ 
کاش میرا رنگ تھوڑا گورا ہوندا۔ 
مینوں آپنے کالے رنگ تے بہت دکھ سی۔ 
بکواس۔۔۔ 
کالیاں دے ڈنگے پانی نہیں منگدے جانِ من، گوریاں وچ اوہ زہر کتھے۔۔۔ 
آکھ کے اوس نے میریاں زلفاں کھول کے میرے گل وچ پا دتیاں۔ 
تیرا کالا رنگ ہی تیرا حسن اے۔ 
پوری ناگن لگنی ایں۔۔۔ 
اک وار ڈنگ دیویں بندہ ساری عمر تڑفے۔۔ 
اوس نے میرے کالے رنگ تے پوری غزل کہہ دتی۔ 
تینوں سوہنی لگنی آں۔۔۔ 
شائد تیرے امی ابو نوں پسند نہ آواں۔۔۔ 
خدا نہ کرے مینوں یقین نہیں سی ہورہیا۔ 
ابو امی نوں کون پچھدا اے۔ 
عشق مرداں داکم اے۔۔ 
میں کوئی ددھ پیندا بچہ ہاں جو امی نوں پچھاں گا کہ شادی کراں جاں ناں۔۔۔۔ 
عشق نے تاں شہزادے سلیم نوں اکبر دے سانویں کھڑا کر دتا سی تے اوہ سلطنت چھڈ کے باغی ہو گیا سی۔ 
پھیر میرا جھگڑا کسے بادشاہ نال تھوڑی اے۔ 
میرے کول تاں خالی کلی اے۔۔۔ 
قبول اے تاں آجا۔۔۔۔ 
اوہ فقیراں وانگ بولیا تے میں اوس دی فقیری دی مر مٹی۔ 
میں آپنی امی نال گل کراں پھیر ۔۔۔؟ 
میں وی ہن ہمیشہ لئی سلیم دی ہو جانا چاہوندی سی۔ 
اوہ کافی دیر چپ رہیا۔ 
طبی میں کہنا نہیں چاہندا، تینوں دکھ ہووے گا پر تینوں علم اے کہ تیری امی دا پیشہ۔۔۔ 
آکھ کے اوہ چپ ہو گیا۔ 
جیویں کسے نے میرے مونہہ تے بھرے بازار وچ تھپڑ مار دتا ہووے۔ 
سلیم میری ماں میری ماں اے خدا دے واسطے اک لفظ وی اوہناں دی شان دے خلاف نہ کہیں۔۔۔ 
خدا نخواستہ معلوم نہیں میں کیہہ کر بیٹھاں۔۔۔ 
میں آپنے آپ تے بڑی کوشش نال قابو پایا تے اوتھوں اٹھ کے آگئی۔ 
اٹھ دن سلیم مینوں نہ ملیا۔ 
اٹھویں دن میری امی جان سلیم نال ہوسٹل وچ مینوں ملن آئے۔ 
میں پشیمان ہو گئی۔ 
امی نے دسیا کہ سلیم امی دے قدماں وچ گر گیا سی کہ مینوں صرف طیبہ چاہیدی اے۔ 
تے امی نے اوس نوں اپنے سینے نال لگا لیا سی۔ 
ہور توں خدا توں کیہہ منگنی ایں طیبہ۔ 
محبت خدا دی دات اے۔۔۔ 
اینا پیار کرن والا شوہر مقدر نال ملدا اے۔ 
میں ساری عمر آدمی دے پیار نوں ترسدی رہی آں۔ 
توں قسمت نوں ٹھوکر نہ مار۔ 
نکاح کر لے بیٹی۔ 
آکھ کے اوس نے آپنی جیون بھر دی کمائی سونا چاندی تے پیسیاں دا ڈھیر میرے اگے زمین تے لگا دتا جو شائد اوہ میرے ابے توں چھپاچھپا کے رکھ رہی سی کہ کدے میرا نکاح کسے شریف انسان نال کرے گی۔ 
شرافت بڑی وڈی چیز اے بیٹا۔۔۔ 
پیسہ کم نہیں آوندا۔ 
بندے کم آوندے نیں تے سلیم مینوں کسے چنگے خاندان دا چراغ لگدا اے۔ 
توں کسے شریف گھر دی بہو بنیں میری ایہہ آخری تمنا اے۔ 
خدا کرے توں آپنے گھر راج کریں تے مڑ کے میری بدنام دنیا وچ تیرے پاک قدم نہ پین۔ 
امی تے جھولی میرے اگے اڈ دتی۔ 
میرا تے سلیم دا نکاح ہو گیا۔ 
ہوسٹل چھڈ کے میں اک کرائے دے مکان وچ آگئی۔ 
امی نے پیسے ضرورت توں زیادہ دے دتے سی۔ 
چھ مہینے تک تاں ساڈا ہنی مون ہی چلدا رہیا پر کہندے نیں کہ ہولی ہولی تاں کھوہ وی خالی ہو جاندے نیں۔ 
عورت سی میں تے گھر نوں چلاون دی فکر سلیم نالوں زیادہ سی مینوں۔ 
سلیم ہن توں کوئی کم لبھ لے۔ 
کوئی نوکری۔۔۔ 
کوئی بزنس۔۔۔۔ 
امی دے دتے پیسے ختم ہو چلے نیں۔۔۔ 
اک رات جدوں اوہ میریاں زلفاں نال کھیڈ رہیا سی تاں میں کہیا۔ 
تیرے عشق چوں فرصت ملے گی بیگم تاں ہی کجھ کراں گا۔۔۔ 
اوس نے میری کمر دوالے بانہاں کسیاں۔ 
میں تینوں آزاد کر دی ہاں سلیم۔ 
خدا دے واسطے عشق بہت ہو گیا۔ 
ہن روٹی پانی دا فکر کر۔۔۔ 
میں اخیردی کہی۔ 
بہت دن اوہ کم دی تلاش وچ ماریا ماریا پھردا رہیا۔ 
پر کم نہ ملیا۔ 
کئی مہینے لنگھ گئے۔ 
فاقیاں دی نوبت آگئی۔ 
ہن کیہ کرئیے ؟ اک دن میں شام نوں اداس جیہی لیٹی ہوئی سی، سلیم کسے اجنبی نال گھر آیا۔ 
ایہہ شیخ صاحب نیں، طبی عرب توں آئے نیں۔ 
بڑے وڈے بندے نیں۔ 
دنیا بھر دے ملکاں وچ ایہناں دے بزنس چلدے نیں تے کئی فلماں وچ اہناں پیسہ انویسٹ کیتا اے۔ 
گیت غزل سنن دے بڑے شوقین نیں۔۔۔ 
میں کہیا چلو اج ساڈے گھر وی ایہناں دے مبارک قدم پے جاون۔ 
اوس نے شیخ صاحب دا تعارف کروایا۔ 
ُ بڑی کرم نوازی اے۔ 
میں سلام کیتا۔ 
سلیم شیخ صاحب نوں گھر بٹھا کے کھان پین لئی سامان لین چلا گیاا۔ 
شیخ صاحب نے نیلے نوٹاں دیاں گڈیاں کڈھ کے میز تے رکھ دتیاں۔ 
مینوں گل سمجھ نہ آئی۔ 
ایہہ سلیم دی کمائی اے۔۔۔۔ 
شیخ میرے ول ویکھ کے مسکرایا۔ 
اینے زیادہ پیسے۔ 
ایہو جیہی سلیم نے کیہہ مل ماری سی؟ میں خود نوں سوال کیتا۔ 
ایہہ تاں کجھ وی نہیں ۔ 
اپنے تاں میں اک رات وچ خرچ کردیندا ہاں۔۔۔۔ 
آکھ کے شیخ میرے نال صوفے تے بیٹھ گیا۔ 
اک رات میں کجھ سمجھی نہیں شیخ صاحب۔۔۔ 
میں اوس توں تھوڑا دور سرک گئی۔ 
سلیم دسدا سی کہ توں بڑی اچھی فنکارہ ایں۔ 
غزل بہت خوبصورت کہنی ایں۔۔۔تیری 
بڑی پیاری آواز اے۔۔ 
اوس نے میرے گل وچ بانہہ پائی۔ 
مینوں لگیا جیویں کوئی ناگ میری گردن دوالے لپٹ گیا ہووے میں جھٹکے نال اوس دی بانہہ نوں دور کر دتا۔ 
میں کوئی گانا گونا نہیں جاندی۔۔۔۔ 
میں غصے وچ اٹھ کھڑی ہوئی۔ 
سلیم جو شائد دروازے پچھے کھڑا ساڈیاں گلاں سن رہیا سی اچانک ساہمنے آگیا۔ 
طبی۔۔۔ 
شیخ صاحب وڈے بندے نیں۔ 
ایہناں نوں خفا نہ کردیویں کتے۔ 
بہت مال دار بندے نیں۔ 
آپنی مفلسی ختم کر دین گے۔ 
ذرا اج رات ایہناں نوں خوش کردے۔۔ 
اوہ مینوں سمجھا رہیا سی تے میرے کناں نوں یقین نہ آیا کہ ایہہ اوہی سلیم اے جو مینوں بازار وچ ہانڈی دا گوشت خریدن نہیں جان دیندا سی۔ 
تاں ایہہ اے تیری کمائی۔۔۔ 
حرام دے پلے۔۔۔ 
گندی نالی دے کیڑے۔۔۔۔تیری 
ہمت کداں پے گئی میری عصمت دا سودا کرن دی۔۔۔ 
کنا وڈا دلال ایں توں جو آپنی ہی بیوی دا سودا کر رہیا ایں۔۔۔ 
میں سلیم نوں گریبان توں پھڑ لیا۔ 
کنجری دی اولاد۔۔۔ 
تے نخرے دیکھ جیویں کوئی بہت شریف عورت ہووے۔ 
توں مینوں شرافت دا سبق پڑھا رہی ایں، حرامزادئیے ، تیری ماں کنجری ساری عمر ایہی سودے بازیاں کردی رہی ایں۔۔۔ 
اوس نوں جیویں پہلاں ہی پتہ سی کہ میں کیہہ کہاں گی۔ 
ہن تک اوسے کنجری دا گونہہ کھاندا رہیا ایں کتیا۔۔ 
اوسے دی کمائی تے عیش کیتی اے۔۔۔ 
خدا دے قہر توں ڈر۔۔۔ 
میرے توں آپنی امی بارے گندے الفاظ سنے نہ گئے۔ 
ہاں ۔۔۔ 
گونہہ کھاندا رہیا ہاں اوس بڈھی کنجری دا۔ 
ہن تیرا گرم گوشت ویچ کے گزارا کراں گا۔ 
آکھ کے اوس نے مینوں روئی وانگ کٹنا شروع کردتا۔ 
جے ایہی کم کرنا اے تاں تیری کیہہ لوڑ اے کتیا۔۔، 
آکھ کے میں شراب دی بوتل چک کے اوس دے سر وچ دے ماری۔خون 
دا پھہارا چھٹیا تے سلیم فرش تے پیا تڑف رہیا سی۔ 
میرے ہوش حواس اڈ گئے۔ 
بس پلس آوے گی تے میں سکے پتے وانگ کمب گئی۔ 
شیخ نے میرے سر تے ہتھ رکھیا ۔ 
میں گردن اٹھا کے اوس ول ویکھیا۔ 
اوس وقت اوہ مینوں کسے مسیحا وانگ لگیا۔ 
اوس نے میرا ہتھ پھڑیا تے سلیم نوں اوتھے ہی تڑفدا چھڈ کے مینوں ہوٹل وچ لے گیا۔ 
اگلے دن میرا پاسپورٹ تے ٹکٹ آگئے تے اوسے رات ہی میں شیخ صاحب نال جہاز چڑھ کے عرب پہنچ گئی ۔ 
شیخ دے محل نما گھر وچ بے شمار کمرے سن تے ہر کمرے وچ اک عورت، جیویں پشواں دی کوئی منڈی لگی ہووے۔ 
اوس دے حرم وچ ہر ملک ہر نسل تے ہر رنگ دی عورت سی۔ 
میں اوس ہجوم وچ گواچ گئی۔ 
اوہ عورتاں مینوں دیکھ کے ہسدیاں۔ 
کئی دن لنگھ گئے شیخ مڑ کے نہ آیا۔ 
شائد عورتاں دے ایس میلے وچ آکے اوہ مینوں بھل گیا سی جاںمڑ کے میری واری ہی نہیں آئی۔ 
اوہ عورتاں وار وار آکے مینوں گھوردیاں۔ 
آپنی زبان وچ کوئی گل کردیاں تے اشارے کردیاں کہ تینوں مل کے اک دن کٹنا ایں جیویں محلے وچ کوئی نوا کتا آوندا اے تاں پرانے کتے اوس نوں ویکھ کے بھونکدے نیں۔ 
ایہی حال اوہناں عورتاں دا سی پر مینوں شیخ صاحب دا سہارا سی، ایس لئی اوہناں ول شائد توجہ نہ دتی۔ 
اک دن میرے کمرے وچ سامان رکھن لئی شیخ دا نوکر عبدل آیا۔ 
اوہ ٹٹی پھٹی پنجابی بولدا سی۔ 
اوس نے مینوں دسیا کہ شیخ کول میرے ورگیاں ہزاراں ہی عورتاں ہن۔ 
ایس محل وچ طرحاں طرحاں دے لوک آوندے نیں تے شیخ عورتاں آپنے مہماناں دی خدمت وچ پیش کردا اے۔ 
سن کے میرا دم رک گیا، جس گل دا ڈر سی، اوہی ہوئی۔ 
میری قسمت وچ برباد ہونا لکھیا سی۔ 
عبدل دی ہمدردی کارن میری اوس نال دوستی ہو گئی۔ 
اوس نوں جدوں وی فرصت ہوندی اوہ میرے کمرے وچ آجاندا۔ 
ہولی ہولی ایہہ دوستی جسمانی تعلقات وچ بدل گئی۔ 
دراصل سلیم نال کئی مہینے رہ کے جیویں ہن مینوں رات نوں خالی بستر کھان نوں آوندا سی تے شیخ صاحب کول میرے لئی وقت نہیں سی۔ 
اک رات اوہ میرے نال ستا پیا دی کہ باہروں زور زور دی دروازہ بھنیا جان لگا۔اسیں 
دوویں ڈر گئے۔ 
میں اوس نوں آپنے پلنگ نیچے چھپا دتا تے کاہلی نال کپڑے پا کے دروازہ کھولیا۔ 
شیخ صاحب ہتھ وچ ہنٹر لئی کھڑے سن تے پچھے عورتاں دا ہجوم۔ 
شائد اوہ میری نگرانی کردیاں سن کہ میں کیہ کررہی ہاں تے موقعہ پین تے اوہ شیخ نوں سد لیائیاں سن۔ 
کیہ کر رہی سی حرامزادئیے۔۔۔؟ 
شیخ نے ہنٹر ہوا وچ گھمایا تے میں جنگلی بانس وانگ کمب گئی۔ 
سوں رہی ساں ۔۔۔ 
میرے گلے چوں آواز آئی۔ 
تیرا یار کتھے اے ۔؟ 
اوس دے ٹوٹے کر کے اوس دا گوشت کتیاں اگے پادیاں گا۔۔۔ 
اوہ مینوں پچھے دھکیل کے کمرے وچ آگیا۔ 
کوئی نہیں میں صفائی دتی۔ 
شٹ اپ۔۔۔ 
اپناحلیہ ویکھ۔۔۔ 
آکھ کے اوس نے میریاں لتاں تے ہنٹر ماریا۔ 
میں اصل وچ جلدی وچ پٹھی سلوار پائی سی۔ 
شیخ نے ہنٹر مار مار کے میرا تے عبدل دا جسم لہولہان کر دتا۔ 
دوجے دن شیخ میرے کمرے وچ آیا۔ 
پیسیاں دی اک تھیلی میرے اگ سٹ کے بولیا۔۔ 
مینوں پتا اے تیریاں رگاں وچ کنجری دا خون اے۔ 
تیرے توں شرافت دی امید رکھنا بے وقوفی اے۔۔۔ 
ایہہ پھڑ پیسے تے میریاں نظراں توں دور چلی جا۔ 
میں نہیں چاہوندا کہ تیری صحبت دا اثر دوجیاں عورتاں تے پوے تے اوہ میرے نوکراں نال سون۔ 
اک مچھلی سارے نوں گندہ کردی اے۔۔۔ 
تے پتہ نہیں اوس نے کیہ کیتا دوجے دن مینوں ٹکٹ دے کے کسے انگریز بڈھے نال انگلینڈ جان والے جہاز وچ چڑھا دتا۔ 
اوہ انگریز بڈھا کئی راتاں مینوں ورتدا رہیا۔ 
پھیر اوس نے کسے ہور دوست اگے مینوں پیش کر دتا۔ 
پھیر ہور دوست ۔۔۔۔ 
پھیر ہور اگے تے پھیر ہور اگے ہن تک میں پوری ویسوا بن چکی سی۔ 
جسم فروشی میری مجبوری بن گئی سی۔ 
امی دیاں لکھ کوششاں دے باوجود قسمت نے مینوں بخشیا نہیں سی۔ 
انگلینڈ آئی نوں کئی مہینے ہو گئے تاں تھوڑی بہت زبان سکھ گئی۔ 
لوکاں دے چہرے پڑھن لگی۔ 
ہر شام کسے نال گزار دی تاں کہ دوجے دن لئی بریڈ تے بٹر خریدسکاں۔ 
کئی وار مندے دے دناں وچ دو دو پونڈ وچ وی وِکی۔ 
راتاں دے کالے سائے مینوں ڈراؤندے تاں میں رات کسے وی آہلنے وچ کٹ لیندی۔ 
انگلینڈ آؤن توں پہلاں میں کدے شراب نہیں پیتی سی۔ 
شراب دی ہر بوتل وچ مینوں آپنی امی دے اتھرو بھرے نظر آوندے جو اوہ میرے ابو دے شراب پین تے وگاؤندی سی پر ایتھے آکے ایہہ بیماری وی لگ گئی۔ 
اک بڈھا یہودی میرا عاشق سی اوہ سیکس کرن توں پہلاں مینوں رج کے شراب پلاؤندا ، اوس نوں وہم سی کہ شراب دے نشے وچ میں آپنے تے اوس وچالے عمر دا فرق بھل جاواں گی پر عورت نوں جے کوئی نشہ چڑھدا اے تاں اوہ صرف عشق دا ورنہ سمندر شراب دا وی اوہ آپنے اندر سٹ لوے تاں اثر نہیں کرے گا۔ 
شراب نالوں ودھ نشہ تاں خود اوہدے اندر اے۔ 
خیر ایداں شراب دی عادت پے گئی۔ 
اک ہور سی میرا گاہک کوئی فرانسیسی۔ 
اوہ سگریٹاں بوہت پیندا سی۔۔۔ 
چین سموکر۔۔۔ 
نہ اوہ میری زبان سمجھدا سی تے نہ میں اوس دی پر بستر وچ صرف اکو ہی زبان چلدی اے تے اوہ دنیا دا ہر مرد تے عورت سمجھدے نیںْ اوس نے سگریٹاں دی لت پا دتی۔ 
پھیر کئی آئے کئی گئے۔ 
کئی پکے تے کئی کچے، کئیاں دیاں شکلاں تے نام وی ذہن صبح ہوون تک بھل جاندا سی کئی تمام عمر یاد رہن گے۔ 
ایہو جیہا ہی سی اک انڈین منڈا۔ 
انگلینڈ وچ اوس دی پرورش ہوئی سی۔ 
اوس دی بیوی مر گئی سی تے ہن اوس دے گھر اوس دی دس سال دی بچی اوس دی گوری گرل فرینڈ سنبھالدی۔ 
نام سی اوس دا سینڈی۔ 
اوہ میرے کافی قریب آ گیا۔ 
اک دن اچانک اوس نے مینوں شادی دا پیغام دتا۔ 
مینوں اعتبار نہ آیا۔ 
زندگی نے پھیر آواز ماری سی تے میں کھڑو گئی۔ 
سینڈی نے مینوں کئی دفعہ دسیا سی کہ اوہ کسے ایشین کڑی نال ویاہ کروا کے گھر وساؤنا چاہندا اے تے ایس گوری گرل فرینڈ توں چھٹکارا چاہندا اے،جو لکھ کوششاں کرن دے باوجود اوس دا پچھا نہیں سی چھڈ رہی۔ 
میں سوچیا چلو اک وار نہ سہی شائد دوجی وار کوئی صحیح بندہ میری زندگی وچ آجاوے۔ 
اک دن میں اچانک ہی اوس دے گھر چلی گئی۔ 
ڈوبیل دتی کسے خوبصورت عورت نے دروازہ کھولیا۔ 
جوگیا رنگ دا پیلا پنجابی سوٹ بانہاں وچ رنگ برنگیاں ونگاں، متھے تے لال لال بندی تے کمر تک کھلیاں لمیاں زلفا۔ 
اوہ پوری میراں بائی بنی میرے ساہمنے کھڑی سی۔ 
میں اوس دیاں اکھاں وچ گواچ گئی۔ 
بھل گئی کہ کس مقصد لئی آئی ہاں۔ 
اوہ مینوں اندر لے گئی۔ 
اک عجیب جیہا ڈر سی اوس دیاں اکھاں وچ جیویں میں اوس دے گھر چوری کرن آئی ہوواں۔ 
سینڈی کتھے اے ؟ میں پچھیا۔ 
اوہ تاں انڈیا گیا ہویا اے۔۔۔اوس 
نے جھوٹھ بولیا۔ 
توں اوس دی کرائے دار ایں ؟ میں جان بجھ کے کہیا۔ 
نہیں اوہ میرا شوہر اے اوہ شرمائی۔ 
مینوں اوس تے رحم آیا۔ 
خدا تیرے شوہر نوں سلامت رکھے۔۔۔ 
میرا دل بھر آیا تے میں واپس آگئی۔۔۔ 
اوس شام سینڈی مینوں ملن آیا۔ 
سیندی اج توں بعد توں ایتھے نہ آئیں۔ 
میں بے رخی نال کہیا۔ 
کیوں۔۔۔۔؟ 
اوہ گھبرا گیا۔ 
بس میں تینوں کہہ دتا اے اک وار۔۔۔ 
میں کھجھ کے کہیا۔ 
کیہہ گل تینوں مارشا نے کجھ کہہ دتا اے ؟ اوہ میرا ہتھ پھڑ دا ہویا بولیا۔ 
ہاں۔۔۔۔ 
میری آواز ددر وچ ڈب گئی۔ 
اوہ۔۔۔ 
توں اوس کتی تے یقین نہ کر۔ 
میرا اوس نال کوئی تعلق نہیں خوامخواہ میرے پچھے پئی اے۔۔۔ 
اوس دا حوصلہ مڑیا۔ 
کتی اوہ نہیں، کتا توں ایں۔۔۔۔ 
کیویں اوہ تیرے عشق وچ دیوانی ہوئی بھیس وٹائی پھر دی اے۔۔۔ 
تے توں اوس نوں کتی دسنا ایں۔۔۔ 
مینوں بڑا غصہ آگیا۔ 
اوہ پکھنڈن اے ۔ 
اوہ عشق کردی اے کری جاوے۔۔۔۔ 
میرا اوس نال سیکس توں ودھ کوئی رشتہ نہیں۔ 
اوس نے نفرت نال کندھے ہلائے۔ 
افسوس تاں ایہی اے کہ عورت ہمیشہ عشق کردی اے تے مرد صرف سیکس کردا اے۔ 
اوس دے جسم نوں ویکھدا اے۔ 
اوس دی روح نوں نہیں تے روح نوں ویکھن لئی تیجی اکھ دی لوڑ اے۔۔۔جو 
سبھ کول نہیں ہوندی تے میں اوس نال ہی نکاح کراں گی جس کول تیجی اکھ ہووے گی ورنہ جتیاں وانگ مرد بدلدی رہواں گی۔ 
میں وی نفرت نال جتی زمین تے رگڑی۔ 
سبھ بھل کے توں میرے نال ستی ایں ۔۔۔ 
اپنی عزت توں مینوں دے چکی ایں۔۔۔۔ 
اوس نوں نویں گل سجھی۔ 
توں نہیں ستا میرے نال میں غصے نال پچھیا۔ 
میں مرد ہاں توں عورت۔۔ 
اوہ گمان نال بولیا۔ 
عورت ہاں تاں کیہہ گناہ اے جے تینوں کوئی فرق نہیں پیا تاں میری کیہہ مہندی اتر گئی؟ آکھ کے میں زور نال ہسی۔ 
فرق بہت اے توں بعد وچ محسوس کریں گی اوہ جل کے کولا ہو گیا۔ 
سینڈی میں اوہناں عورتاں وچوں نہیں جیہڑیاں چار راتاں کسے نال سوں کے لبڑ جاندیاں نیں۔ 
تیرے ورگے کئی چامکے ترے پھردے نیں۔۔۔ 
آکھ کے میں سیگریٹ سلگایا۔ 
عورت نہیں ناگن ایں توں کالی ناگن۔ 
تینوں وس کرنا میرے ورگے نادان سپیرے دا روگ نہیں اے۔۔۔ 
اوہ چلا گیا۔ 
دنیا دی ہر عورت ناگن اے تے مرد سپیرا۔ 
جے ایہہ سپیرا عشق دی بین نہ بناوے تاں ایہہ ناگن کدے ایس دے قابو وچ نہ آوے۔۔ 
میں اکلی دی گل نہیں اے۔۔۔۔ 
نالے تیرے عشق وچ اوہ دم نہیں رہیا ہن جس نال توں مینوں پٹاری وچ پاسکیں۔ 
آکھ کے میں ہسی تے اوہ غصے وچ پیر پٹکدا ہویا چلا گیا۔ 
پھیر نہیں آیا۔ 
بڑا گندہ لگدا اے مینوں اوہ بندہ جدوں کسے عورت خاص کر کے اپنی بیوی یاں معشوق نوں بری دسدا اے۔ 
کمبخت نامراد عورت وی کوئی بھنڈن والی چیز اے؟ غریب کیہہ وگاڑ لوے گی کسے دا؟ مرد سو ظلم وی کرے تاں اوس دی قدم بوسی کرنی نہیں چھڈ دی کمبخت۔ 
سچ پچھیں تاں مینوں ہر عورت وچ آپنی امی نظر آوندے اے تے مرد وچ آپنا باپ۔ 
اوس توں بعد اک ہور آیا حسین نام سی اوس دا۔ 
اوس نال میری چنگی دوستی ہو گئی تے گل نکاح تک پہنچ گئی۔ 
میرے ہی دھندے والی میری اک سہیلی اک وار بیمار سی تے ہسپتال وچ داخل سی۔ 
اوہ آپنی پنج کو سال دی پھل ورگی بچی نوں میرے کول چھڈ گئی۔ 
اک دن حسین رات نوں میرے کول آیا تے بہت دیر تیک بچی نال پیار کردا رہیا۔ 
کنی پیاری بچی اے۔۔۔ 
میں شراب دے بھرے گلاس میز تے رکھدی ہوئی بولی۔ 
ہاں کنجری دی دھی ہے وڈی ہو کے کمال دی کنجری بنے گی۔ 
کہہ کے اوہ ہس پیا۔ 
جیویں کسے نے میرے کلیجے وچ خنجر گھونپ دتا سی۔ 
گلاس میرے ہتھوں چھٹ کے زمین تے جا ڈگا۔ 
کیہہ ہویا ؟ اوہ بھج کے میرے کول آیا۔ 
کجھ نہیں توں ایتھوں چلا جا حسین۔۔۔ 
میری طبیعت ٹھیک نہیں ہے۔۔۔ 
میں آپنے سینے تے ہتھ رکھدیاں کہیا۔ 
کیہہ گل اے چاند؟ اوس نے مینوں آپنیاں بانہاں وچ لین دی کوشش کیتی۔ 
میں کہیا کہ توں ایتھوں چلا جا ۔ 
گیٹ آؤٹ میں اوس نوں دھکا ماریا پر اوہ بڑا ڈھیٹھ سی، نہ گیا میں کلیجہ پھڑی آپنے بسترے تے جا پئی۔اوس 
رات اوس نے کئی وار میرے نال کھیہ کھان دی کوشش کیتی پرمیں ہروار اوہنوں دھکا مار کے پرانہہ کر دیندی۔ 
اخیر جدوں اوہ زبردستی تے اتر آیا تاں میں پورے زور نال لت اوس دے ڈھڈ وچ ماری تے اوس نوں بسترچوں باہر سٹ دتا۔ 
ایسے وقت ایتھوں چلا جا ورنہ پلس سد لواں گی۔۔ 
مڑ کے مینوں آپنی منحوس صورت نہ وکھاویں۔ 
میں دروازہ کھول کےے اوس نوں باہر جان دا اشارہ کیتا۔ 
اوہ چلا گیا تے مڑ کے مینوں دکھائی نہ دتا۔ 
ہاں اک بڑا عجیب واقعہ ہویا۔ 
اک باپ تے بیٹا دوویں ہی میرے عاشق سی پر مینوں پتہ نہیں سی۔ 
ایہہ اوسے یہودی دی گل اے جیس دا میں پہلاں ذکر کیتا سی۔ 
اک دن معلوم نہیں کسے طرحاں اوس دا بیٹا ہی میرے کول آ گیا۔ 
رات نوں میرے نال سون لگا تاں غنڈیاں وانگ بولیا۔ 
توں سبھ توں پہلاں کس نال ستی سی؟ تیرے باپ نال۔۔۔ 
میں غصے وچ کہیا۔ 
میں تاں صرف مذاق کیتا سی پر دراصل سچ مچ ہی اوس دا باپ میرے گھر آوندا ہوندا سی۔ 
اک دن دوویں اکٹھے ہی آگئے۔ 
اوس دن غلطی میری ہی سی۔ 
عموماََ جدوں میرے کول کوئی گاہک ہوندا سی تاں میں لال چنی ونڈو تے ٹنگ دیندی سی تا کہ باہروں آون والا سمجھ جاوے کہ میں رجھی ہاں۔ 
اوس دن میں بھل گئی۔ 
باپ کہے تیری تلاش وچ آیا ہاں تے بیٹا کہے کہ اوہ باپ دا پچھا کر رہیا سی۔ 
دوواں وچ خوب جنگ ہوئی۔ 
بیٹا گھر چھڈ کے چلا گیا ہر بڈھا کمال کر گیا۔ 
مردا ہویااپنا گھر میرے نام لوا گیا۔۔ 
پاگل۔۔۔ 
تے ایہہ مکان اوس دا ہی اے۔ 
میں باورچی خانے دا اک چمچ تک نہیں خریدیا۔ 
سبھ کجھ اوسے دا دتا ہویا اے۔ 
صرف یہودی بڈھا ہی نہیں کئی وار ہور وی شائستہ انسان میری زندگی وچ آئے۔ 
اوہناں وچوں اک سی پور خان۔ 
بہت نفیس آدمی سی اوہ۔ 
بیوی بہت حسین سی اوس دی۔ 
بلا دی خوبصورت تے اعلیٰ درجے دی نوکری سی اوس کول۔ 
پر رنڈی بازی دا بڑا شوقین سی۔ 
پتہ نہیں کیوں میں کدے وی اوس توں اک پیسہ تک نہیں لیا۔ 
اوس نوں میری آواز بہت پسند سی۔ 
میں غزل کہندی تاں اوہ عش عش کر اٹھدا۔میری 
آواز چوں مینوں آپنی امی دی آواز سنائی دیندی تے میری غزل وچ ہور درد جاگ پیندا۔ 
بہت مقبول غزل گائیکا بن سکدی ایں توں جے کوشش کریں تاں بہت شہرت مل سکدی اے۔۔۔ 
اوہ کئی وار مشورہ دیندا۔ 
شہرتاں تاں رسوائیاں وچ کوئی زیادہ فرق نہیں اے خان صاحب،،، دوویں سکیاں بھیناں نیں۔۔۔ 
اکٹھیاں ہی آوندیاں نیں۔۔۔ 
تے مینوں دوواں وچ کوئی فرق نہیں لگدا۔ 
میں کہیا تے اوہنے کئی وار اپنے ہتھ تے ہتھ ماریا۔ 
کنی ذہین عورت ایں توں۔ 
فخر اے مینوں آپنے آپ تے جو میں تیرے نال عشق کیتا۔سیکس 
تاں کسے نال وی کیتا جاسکدا اے پر عشق۔۔۔ 
خاص کر کے میرے ورگے بندے لئی عشق واسطے صرف جسم دی نہیں ذہن دی وی لوڑ ہے اوہ وار وار میرے توں قربان ہو رہیا سی۔ 
پر پچھلے ہفتے تسیں فرما رہے سی کہ سیکس کرن توں بعد عورت مرد نوں ایس طرحاں لگدی اے جیویں آخری کش کھچ کے سٹی ہوئی سگریٹ مطلب بے کار۔ 
جدوں میں کہیا تاں اوس نے دوویں ہتھ میرے اگے جوڑ دتے کہ گستاخی معاف۔ 
ایسے طرحاں کئی دفعہ کئی آئے جیہناں کول نوٹاں دی گرمی تاں سی پر جذبات دا نگھ نہیں سی۔ 
میری امی آکھدی ہوندی سی عورت تے پانی وچ کوئی فرق نہیں ہوندا جس وچ گھل گئی اوہو جیہی ہو گئی۔ 
جاں ہر رنگ وچ رنگ لیندی ہے عورت آپنے آپ نوں پر میرے تے کوئی رنگ نہ چڑھیا تے نہ ہی کسے پانی وچ میں گھل سکی کدے۔ 
ہاں تلاش اے۔۔۔ 
کوئی اجیہا ڈنگ مارے مڑ کے زہر نہ منگاں پر ایتھے سپاں وچ زہر کتھے۔ 
میں کئی ناگ پوچھاں توں پھڑ پھڑ کے گھمائے۔ 
سبھ پانی دے سپ نکلے۔۔۔ 
کسے وچ اینا زہر نہیں سی جو مینوں ڈنگ ماردا۔ 
ہر جستجو وچ میں ناکام ہوئی تے وقت دی گردوغبار وچ میریاں حسرتاں دے ستارے ڈبدے رہے۔ 
کہاوت اے کہ عورت تے زمین بے کھسمیاں بے شک ہون پر بے یار کدے نہیں ہوندیاں۔ 
کئی وار ہس پینی ہاں میں ایہہ جملہ سوچ کے۔ 
کھسم کوئی نہیں ملیا چامکے بڑے ملے۔ 
سبھ دی ایہو آرزو کہ مینوں ننگی نوں ویکھنا ہے بے نقاب۔ 
مرد دی شروع توں حسرت ہی ایہہ ہے کہ کیویں نہ کیویں عورت نوں ننگی کیتا جاوے جدوں ننگی دیاں تصویراں اخباراں وچ لگدیاں تاں میں بہت دن پہلاں میں ٹی وی تے تہاڈا اوہ مہا بھارت ویکھیا سی جیس وچ دروپدی نوں پنج ست مشٹنڈے پھڑ کے ننگی کرن دی کوشش کردے نیں تے درو پدی تے اج دی عورت مینوں اکو جیہیاں لگیاں وچاریاں۔۔۔ 
مرد اج وی اوتھے ای اے جتھے ہزاراں سال پہلے سی جنگلی۔ 
صرف عورت نوں ننگا کرن دی خواہش پھیر میں کس گنتی وچ آوندی سی۔جسم 
میرا چھلنی ہو گیا اے ننگیاں نگاہواں توں۔ 
ایہہ بد نصیب مٹی پتہ نہیں کئی وار ننگی ہوئی اے۔ 
سچ پچھیں تاں ننگی زیادہ ہوئی اے کپڑے تاں گھٹ ہی نصیب ہوئے نیں غریباں نوں۔ 
لوکاں دا عام خیال اے کہ میں مرداں نوں پیسہ لٹنی ہاں۔ 
جیباں خالی کردی ہاں اوہناں دیاں۔ 
ویسے تاں ہر عورت دا مقصد ہی مرد دی جیب خالی کرنا ہوندا اے۔ 
چاہے اوہ بیوی ہے جاں رکھیل پر میں ایس کم وچ کجھ زیادہ ہی بدنام ہاں۔ 
میرے جسم دے واسطے کئی افسانے زمانے بھر وچ مشہور ہوئے کہ میں بہت حسین ہاں۔۔۔ 
بہت گداز بدن اے میرا۔ 
بہت ریشمی ہاں۔۔۔ 
میریاں زلفاں کالیاں گھٹاواں نیں تے کمر تیز تلوار اے۔ 
میریاں اکھاں وچ ہزاراں جھیلاں دی گہرائی اے۔۔۔ 
وغیرہ وغیرہ۔۔۔ 
پر کدے کسے نے ایہہ نہیں ویکھیا کہ میرے اندر سمندر وی ہے ۔ 
احساس دا سمندر تے اوس سمندر دی اگ تک کوئی نہیں پہنچیا۔ 
کسے نوں سیک تک وی نہیں آیا اوس اگ دا۔بجھنی 
تاں کس توں سی۔ 
گرم گوشت نوں نوچن والے بہت ملے پر روح تے کوئی جھریٹ نہ پاسکیا۔ 
بہت لمی داستان اے میریاں زخماں دی۔ 
رات مک جاوے گی، کہانی نہیں ختم ہونی۔۔۔ 
آکھ کے اوس نے اباسی لئی۔ 
ہن توں کیہہ نام رکھیں گی میرے افسانے دا۔۔۔؟ 
کہہ کے اوہ اک دم چپ ہو گئی۔ 
میں جیویں نیند چوں جاگی۔ 
ویکھیا وائن دی پوری بوتل خالی سی۔ 
سگریٹاں دی ڈبی مروڑ کے میز تھلے سٹی پئی سی۔ 
ہندو دھرم وچ سندیش ہے کہ روح امر ہے۔سریر 
تاں چولا ہے۔۔۔ 
کپڑیاں وانگ انسان ایس نوں بدلدا ہے۔ 
توں تاں خود ہی دسیا ہے کہ تیری روح نوں کسے نے چھوہیا نہیں۔ 
صرف بدن ہی چھلنی اے۔ 
بدن تاں روز ہی چھلنی ہوندے نیں، طیبہ۔۔۔ 
روح تے جھریٹ قسمتاں نال ہی پیندی ہے۔۔۔ 
میں ڈونگھا ہوکا لیا۔ 
میں ویکھیا میرا جواب سن کے اوس دیاں سانولیاں گلھاں تے دو موتی آ گرے سی جو شائد اوس نے اپنی کہانی کہن ویلے پورا سماں اکھاں دے کسے کونے وچ ڈکی رکھے سن۔ 
وینا ورما مریا چوہا وینا ورما بن واس وینا ورما رُوم میٹ وینا ورما ببیہے دا آہلنا وینا ورما چھُٹڑ وینا ورما رتو وینا ورما دوجی نہ تیجی وینا ورما پرچھاویں وینا ورما پچھلا دروازہ وینا ورما اَت وادی دی معشوق خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں ناول بہشتی لارا گھٹے رُلدے لوک لڑھدی پئی نسل کہانیاں مُلا کہانیاں اکبر کہانیاں امر جلیل نسیم کھرل وچھوڑے دے داغ مُل دی تیویں نُوری کمال کہانی منٹو کہانیاں چونویں کہانیاں چرخے دی موت وٹاندرہ کہانی پراگا قصہ کہانی کہانی کارا کہانی لیکھا باغ و بہار زبان ماں بولی۔ 
اک ڈاکٹری نظریئے توں اوہ شیشے موہرے ننگی کھڑی ہو جاندی، الف ننگی۔ 
وال کھلرے ہوئے،ہتھ وچ سیگریٹ تے اکھاں وچ عجیب جیہا وحشی پن۔ 
رنگ اوس دا سانولا سی پر جدوں غصے وچ ہوندی تاں اوس دا مونہہ لال ہو جاندا تے سونے دی بھاء ماردا، جیویں سونے وچ تانبا ملا دتا گیا ہووے تے ہیٹھلا ہونٹ غصے نال تھوڑا باہر نوں کڈ کے رکھدی، جویں دوجیاں نوں ٹچ سمجھدی ہووے۔ 
جھاکنی وچ نفرت ہی نفرت، جیویں کہہ رہی ہووے میں تہانوں سبھ نوں نفرت کردی ہاں۔ 
بہت گھٹ بولدی سی۔ 
دس وار سوال کرو تاں اک واری جواب دیندی ۔ 
جی کردا تاں رج کے کھاندی ،نہاندی دھوندی تے سج دھج کے رہندی جو دل نہیں راضی تے تن تن دن کپڑے نہ بدلدی ۔ 
ان دا دانا مونہہ وچ نہ جان دیندی تے اپنے کمرے وچ لیٹی رہندی۔ 
سگریٹ بجھن دا دیندی۔ 
نرساں اوس نوں وار وار آکے کھان پین لئی پچھدیاں۔ 
دوائی لین لئی آکھدیاں پر اوہ دوائی کندھ نال وگاہ کے ماردی تے نرساں نال ہتھو پائی کردی۔ 
کدے کوئی نرس پچھد بیٹھدی۔ 
ہیلو مسز اختر اج کیویں فیل کر رہی ایں۔ 
صحت تاں ٹھیک ہے نا ۔ 
صحت ٹھیک ہون نوں میں بیمار ہاں ؟ اوہ اگوں سُوئی کتی وانگ کُد کے پیندی۔ 
نہیں مطلب مانسک طور تے کیویں فیل کر دی ایں۔ 
کوئی شکائت اے تاں دس سانوں ؟ توں ہسپتال وچ ایں رت اسیں سارے تیری مدد لئی ہاں۔ 
تیری دیکھ بھال کردے ہاں۔ 
توں دماغی طور تے ڈسٹرب ہیں ۔ 
تیرے علاج لئی تینوں ہسپتال لیاندا گیا ہے۔ 
اسیں تیرا بھلا چاہندے ہاں۔ 
نرساں اوہنوں پڑھن دی کوشش کردیاں۔ 
میرے بھلے لئی پھیر مینوں ہسپتال کیوں لیاندا اے تسیں ؟ تسیں سمجھدے او میں پاگل ہو گئی آں۔ 
میں پاگل نہیں ہاں پر تسیں مینوں پاگل کر کے چھڈو گے جہالت دی وی کوئی حد ہوندی ہے۔ 
ہر وقت میرے تے نظر رکھدے او، جیویں میں جیل وچ ہوواں۔ 
مر کیوں نہیں جان دیندے مینوں، میں مرنا چاہندی ہاں۔۔۔۔ 
تے فیر اوہ اُچی اُچی چیکاں مارن لگ پیندی۔ 
ڈاکٹر سوشل ورکر تے نرساں مل کے زور لگا رہے سی کہ مسز رضیہ بیگ اختر خود کشی دا خیال چھڈ دیوے تے جینا سکھے۔ 
اوہ کئی وار خود کشی دی ناکام کوشش کر چکی سی پر ہر وار بچا لئی گئی۔ 
تن مہینے ہوگئے سی کہ اوس نوں سائیکاٹرسٹ یونٹ وچ داخل ہوئی نوں پر اوس دی حالت وچ کوئی فرق نہیں آیا۔ 
اوس دے دماغ دے ٹیسٹ سکین ،ای۔ 
سی ۔ٹی، 
ای ۔سی 
۔ 
جی سارے ہو چکے سی۔ 
کِتے کوئی خرابی نہیں سی۔ 
ہار کے ڈاکٹراں نے کہہ دتا کہ اوس نوں گھر واپس بھیج دتا جاوے گا پر گھر دا نام سن کے اوس نے پھیر کپڑے پھاڑ سُٹے تے اُچی اُچی چیکاں ماردی کرسیاں میز توڑن لگی۔ 
ڈاکٹر نے پاکستان توں آئی ہسپتال وچ کم کردی ورکر دو بھاشن کڑی حسیبہ نوں کہیا سی کہ اوہ اپنی بولی بول کے رضیہ نال گل کرے تے جانن دی کوشش کرے کہ مریض دے من وچ کیہہ ہے۔ 
اوس دی اسیمنٹ تیار کرے تاں جو کیس نوں اگے چلایا جاسکے۔ 
حسیبہ نے رضیہ دی فائل کڈھ کے پڑھی۔ 
رضیہ چوویہہ پنجھی کو سال دی درمیانے قد کاٹھ دی کڑی سی۔ 
پاکستان توں کئی سال پہلاں ویاہ کروا کے انگلینڈ آئی سی۔ 
اس دا خاوند چودھری رحمت بیگ لنڈن دا کافی وڈا وپاری سی جس دی پہلی بیوی فوت ہو چکی سی۔ 
پنجاہ سال دی عمر وچ اوہ پاکستان جا کے سولاں سالاں دی رضیہ نال نکاح کروا آیا سی۔ 
رضیہ دی صحت شروع توں ہی خراب رہنی شروع ہو گئی سی۔ 
شائد اس نوں انگلینڈ دی آب وہوا راس نہیں آئی سی تے بیماری ودھ گئی سی کہ اج اوہ ہسپتال دے سائیکاٹرسٹ یونٹ وچ داخل سی۔ 
حسیبہ نے رضیہ دے کمرے دا بوہا کھولیا۔ 
اوس نوں رضیہ تے ترس آیا، بستر الٹ پلٹ، کپڑے الماری چوں کڈھ کے باہر سٹے ہوئے تے ننگ دھڑنگ اوہ فرش تے لمی پئی سی۔ 
حسیبہ نے اوس دا گاؤن چک کے اوس دے سریر تے پا دتا تے فرش تے ہی اوس دے کول بھنجے بیٹھ گئی، ہولی جیہی اوس دا ہتھ پھڑیا۔ 
کپڑے پا لے رضیہ۔ 
تینوں ٹھنڈ لگ جاوے گی۔ 
اوس نے آواز وچ گڑ گھول کے کہیا۔ 
رضیہ نے کوئی جواب نہ دتا۔ 
چپ چاپ اکھاں بند کر کے پئی رہی۔ 
حسیبہ نے کئی وار اپنا سوال دہرایا پر رضیہ ٹس توں مس نہ ہوئی۔ 
بڑی ضدی لڑکی اے۔ 
حسیبہ نے من وچ سوچیا تے اوس نوں اوتھے ہی چھڈ کے باہر چلی گئی۔ 
ادھے گھنٹے بعد آئی تاں ویکھیا رضیہ گاؤن بدن تے لپیٹی کرسی تے بیٹھی سیگرٹ پی رہی سی۔ 
حسیبہ نوں تھوڑا حوصلہ ہویا۔ 
توں دو دناں توں کجھ نہیں کھادا رجو۔ 
آ جا کھالے۔ 
دیکھ تیری صحت کنی ڈاؤن ہو گئی اے ۔ 
کجھ اوس نے ہمدردی نال مریض نوں اپروچ کیتی۔ 
توں ٹھیکیدار ایں رضیہ نے اچانک مونہہ کھولیا۔ 
نہیں سوشل ورکر ایں؟ نہیں نرس ایں ؟ نہیں تاں پھیر پاگل ایں؟ ایتھے کیہہ کر دی ایں ؟ روز میرا سر کھان کوئی نہ کوئی تریا رہندا اے اوس دیاں اکھاں وچ پھیر اوہی وحشی پن جاگیا۔ 
میں دو بھاشن ہاں۔ 
تیریاں گلاں ڈاکٹر نوں دس دی ہاں تے ڈاکٹر دیاں تینوں۔ 
کیونکہ تینوں انگلش نہیں آوندی تے گورے ڈاکٹر نوں اردو نہیں آوندی۔ 
حسیبہ نے رضیہ نوں سمجھاون دی کوشش کیتی۔ 
رضیہ چپ ہو گئی۔ 
کیہ دسیں گی ڈاکٹر نوں میں پہلاں ہی سب کجھ دس چکی ہاں کہ میں پاگل نہیں ہاں۔ 
مینوں کسے دوا دی ضرورت نہیں اے۔ 
اوہ بے وسی وچ بولی۔ 
سانوں پتہ ہے توں پاگل نہیں ہیں پر تیرا۔۔۔۔ 
حسیبہ نے اپنی گل تے زور دینا چاہیا۔ 
پھیر مینوں ایتھے کیوں لیاندا گیا ہے، اللہ دی مار پوے اہناں ڈاکٹراں نوں۔ 
اوہ غصے وچ لال پیلی ہو گئی۔ 
چل دفعہ کر ایس گل نوں چل کے کجھ کھا لے۔ 
حسیبہ اوس نوں کجھ کھانا دینا چاہندی سی۔ 
میں نہیں کھانا مینوں بھکھ نہیں اے۔ 
توں کھا لے۔ 
اوس نے پہلی والی سیگریٹ توں دوجی لا لئی۔ 
جے توں نہیں کھاویں گی تے اج میں وی کجھ نہیں کھاواں گی۔ 
حسیبہ نے سہجے ہی کہیا۔ 
رضیہ نے اک بھرپور نظر حسیبہ دے چہرے تے سٹی۔ 
اوس دیاں اکھاں وچ بدل جیہے تیرے تے اوہ ہلکا جیہا مسکرائی، سگریٹ دا لما کش کھچیا تے دھواں مونہہ چوں کڈھن لگی اوہ روپئی۔ 
پھیر بوہت دیر تک روندی رہی۔ 
حسیبہ نے اوس دے موڈھے تے ہتھ رکھیا تے ہولی ہولی اوس دے والاں وچ ہتھ پھیرن لگی۔ 
اوس نے رضیہ دا سر اپنی چھاتی نال لگا لیا، جیویں کوئی ماں روندے بچے نوں تسلی دیندی ہووے۔ 
کیہہ گل اے رجو ؟ میں کوئی گستاخی کر بیٹھی ہاں ؟ مینوں معاف کر دے۔ 
میرا مطلب تینوں رواونا نہیں سی۔۔۔ 
کوئی غلط گل۔۔۔ 
اوس نے معافی منگی۔ 
نہیں غلط گل نہیں آکھی سسٹر۔ 
توں بڑی اچھی گل آکھی اے۔ 
بڑی پیاری گل ایہہ کدے بشیرے نے آکھی سی تے اج سالاں بعد توں آکھی اے۔ 
اوہ اکھاں پونجھدی ہوئی بولی۔ 
بشیرا بشیرا؟ حسیبہ نے پچھیا۔ 
میرے پڑوسیاں دا لڑکا سی۔۔۔۔ 
میرا دوست۔ 
جدوں وی میں کدے اوس نال خفا ہو جاندی تاں کھانا پینا چھڈ دیندی تے اوہ مینوں مناؤن لئی کہندا ہوندا سی۔ 
جے توں نہیں کھانا تاں میں وی نہیں کھاواں گا۔ 
اوس دیاں اکھاں وچ اتھرو مسکرائے۔ 
پھیر توں کھا لیندی ہوویں گی ؟ حسیبہ نے جیویں اوس مضبوط قلعے وچ داخل ہون لئی اک اِٹ کڈھ لئی سی جو رضیہ نے آسے پاسے بنایا ہویا سی۔ 
چپ تے ضد دا قلعہ۔ 
ہاں میں کھا لیندی سی ہور کر دی وی کیہ۔ 
کمبخت بہت پیار کردا سی۔۔۔ 
اوہ کتے دور گواچ گئی۔ 
فیر توں بشیرے نوں چھڈ کے انگلینڈ کیوں آئی رجو ؟ حسیبہ نے اوس نوں ہور کریدیا۔ 
سودا میری سوتیلی ماں نے میرا سودا چودھری رحمت بیگ نال کر دتا سی، جدوں میرا نکاح کر کے مینوں پارسل کر دتا سی تے بشیرا ۔۔۔۔ 
روندا رہ گیا ہونا وچارا۔ 
ہن تاں ماشااللہ سوہناں جوان ہو گیا ہووے گا۔ 
کئی سال ہو گئے پر مینوں نہیں بھلیا ہونا بہت پیار کردا سی کمبخت۔ 
میرے متھے تے ایہہ چوٹ دا نشان دیکھ رہی ایں نا ؟ ایہہ اوسے دی نشانی اے۔ 
اک دن کھیلدے وقت اوس نے مینوں چبوترے تو دھکا دتا سی تے میرا متھا پھٹ گیا سی۔ 
کئی ٹانکے لگے تے ہمیشہ لئی اوس دی نشانی میرے متھے تے چھپ گئی۔ 
چودھری صاحب نے کئی وار کہیا کہ پلاسٹک سرجری کروا دیناں پر مینوں ایہہ چوٹ بڑی پیاری اے۔ 
میرے جسم دا سبھ توں پیارا حصہ اے ایہہ۔ 
میرے بشیرے دی یاد۔ 
جیویں سارا سریر مر چکا اے پر ایہہ حصہ حالے وی زندہ اے۔ 
اوس دے ہوٹھاں دی گرمی اج وی میں ایس تھاں تے محسوس کر دی ہاں۔ 
اوہ گرمی جو اوس نے میرا متھا چم کے کدے مینوں بخشی سی۔ 
رجو میں جدوں وڈا ہو کے ڈاکٹر بناں گا تے تیرا متھا ٹھیک کر دیوں گا۔ 
رجو نے پھیر اکھاں بھر لئیاں۔ 
پھیر بشیرا ڈاکٹر بنیا؟ حسیبہ گل دی ڈور ہتھوں چھڈنا نہیں چاہوندی سی۔ 
پتہ نہیں میں تاں انگلینڈ آگئی سی۔ 
اوس نے کہیا سی عید والے دن اوس نوں ملاں۔ 
ایس دن یار یاراں نوں گلے ملدے نیں پرمیں نہ مل سکی۔ 
دوجے دن راہ جاندی نوں اوس نے آگھیریا۔ 
کل کیوں نہیں آئی ؟ میں مجبور سی۔ 
میں اوس نوں اچانک ساہمنے دیکھ کے ہڑبڑا گئی کیوں مجبور سی تیری ماں مر گئی سی۔ 
اوس نے غصے نال کہیا تے اینے اداس عالم وچ وی میں ہس پئی۔ 
ماں تاں پہلاں ہی مری ہوئی اے بشیریا۔ 
ہن تاں میں وی مر چلی ہاں۔میری 
امی نے میرا رشتہ پکا کر دتا اے، چودھری رحمت بیگ اختر نال میں انگلینڈ جا رہی ہاں۔ 
میں اکھاں بھر کے کہیا۔ 
انگلینڈ جا رہی ایں۔ 
محبتاں توڑ کے۔ 
آپنے بشیرے نوں چھڈ کے۔ 
اوس نوں اعتبار نہ آیا۔ 
میں تاں ہی تیرے کول آگئی ہاں بشیریا۔ 
چل مینوں کتے کڈھ کے لے جا۔ 
میں تیری ہاں بشیریا۔ 
صرف تیری۔ 
مینوں سنبھال لے، کتے دور لے جا، لاہور توں دور۔ 
دنیا توں دور میرے امی ابے توں دور، جتھے کوئی رحمت بیگ اختر نہ ہووے۔ 
میں بھرے بازار وچ اوس نال چمبڑ گئی۔ 
بشیرا برف ہو گیا، جیویں بلدی اگ تے کسے نے بے شمار پانی پا دتا ہووے۔ 
میں اوہدے کندھے پھڑ کے ہلائے۔ 
توں خاموش کیوں ایں بشیرے ؟ کجھ بول۔ 
تیرے بچپن دا پیار لٹ رہیا اے۔ 
مینوں بھجا کے لے جا کتے۔ 
میں روئی جارہی سی۔ 
کتھے لے جاواں ؟ میں خود بے روزگار ہاں۔ 
کوئی ٹکانہ نہیں میرا۔ 
کڈھ کے کتھے لے جاواں ؟ تیرا ابا تاں میرے ابے دا جینا حرام کر دیوے گا۔ 
پڑوس دی گل اے۔۔۔ 
میں کیہ کراں۔ 
اوس نے بے وسی وچ سرہلایا۔ 
پھیر میں کیہہ کراں ؟ میں پچھیا۔ 
اوہی کر جو تیرے والدین آکھدے نیں۔ 
وڈیاں دا کہنا منی دا۔ 
آکھ کے او مینوں سڑک تے کھڑی نوں چھوڑ گیا۔ 
تے میرا نکاح چودھری صاحب نال ہو گیا۔ 
ابو مینوں رخصت کرن ویلے زاروقطار رویا سی پر میریاں اکھاں وچ ہنجو نہیں سی۔ 
میں پچھلی رات امی دی گفتگو سنی سی۔ 
ابو شائد میری شادی دے خلاف تے مترئی ماں نے اکو گل کر کے جھگڑا مکا دتا سی۔ 
میں کس کس دا فاتحہ پڑھاں؟ پوری فوج اے۔ 
جوان کڑی اے کل نوں کسے نال نکل گئی تاں بیٹھا ایدھر اودھر دیکھیں گا تے ابو چپ ہو گیا سی۔ 
میں جہاز چڑھ کے انگلینڈ آگئی، وڈا بنگلہ سی، بھاری پردے ریشمی غلیچے تے مہنگیاں کاراں میرا انتظار کر رہیاں سن تے نالے انتظار کر رہے سی تن بچے۔ 
بناء کچھ کیتیاں ای میں تن بچیاں دی ماں بن گئی سی۔ 
جمی نہ سُوئی جدوں میری عمر دے بچیاں نے مینوں امی کہہ کے پکاریا تاں مینوں لگیا جیویں میں راتو رات سٹھ سالاں دی ہو گئی سی۔ 
میرے کالے گھنگھریالے وال سفید ہو گئے سی تے میرے سر تے تن بھاریاں گٹھاں رکھ دتیاں گئیاں سن۔ 
جیہناں دا بھار میری کمزور گردن توں اُٹھایا نہیں جا رہیا سی۔ 
سہاگ رات نوں ریشمی جوڑے وچ لپٹی میں اک دی سیج تے بیٹھی سی۔ 
ہتھ مونہہ دھون لئی باتھ روم وچ چلی گئی۔ 
واش بیسن تے اک پیالی وچ نکلے دنداں دا سیٹ پیا سی۔ 
میں واپس کمرے وچ آئی تاں چودھری صاحب بستر تے لیٹے ہوئے سی۔اوہناں 
دے مونہہ وچ دند نہیں سن مینوں غشی پین والی ہو گئی، جدوں اوہناں مینوں اپنیاں بڈھیاں بانہواں وچ لے کے میری جان آکھیا تاں میرا جی کیتا میں اُچی اُچی روواں۔ 
لگ رہیا سی میں آپنے ابو نال سوں رہی ہاں۔ 
بہت دیر تک اوہ اپنے سرد ہتھاں نال میرا گرم گوشت ٹولدے رہے تے پھیر تھک کے سوں گئے۔ 
تھوڑی دیر بعد ہی اوہ گھراڑے مار رہے سی تے بشیرے نوں یاد کر کے ساری رات روندی رہی۔ 
باہر برف پے رہی سی تے اندر وی برف پے رہی سی۔ 
پھیر ایہہ کئی وار ہویا، جدوں وی چودھری صاحب نال سوندی لگدا قبر وچ کسے مردے نال پئی ہاں۔ 
میں دوسرے کمرے وچ بچیاں کول سونا شروع کر چودھری صاحب خوش سن کہ میں بچیاں دا کنا خیال رکھدی ہاں۔ 
میرے اندر غم دا کوئی گولہ بیٹھ گیا سی۔سُک 
کے تیلا ہو گئی سی تے خون ختم ہو چلیا سی، میرے بدن وچوں۔ 
چودھری صاحب مینوں کئی حکیماں کول لے کے گئے۔ 
پر کوئی میرا علاج نہ کرسکیا۔ 
مرض ودھدا جارہیا سی۔ 
اوہناں دناں وچ ہی چودھری صاحب دا کوئی دور دا رشتے چوں لگدا اے بھائی جان دا لڑکا یوسف انگلینڈ پڑھائی لئی آیا۔ 
رحمت صاحب نے میری مرض دا ذکر ڈاکٹر یوسف کول کیتا۔ 
اوس نے چیک اپ کیتا تے دسیا کہ میں ٹھیک ہو جاواں گی، کوئی خاص گل نہیں اے۔ 
میرا سر بہت دکھدا اے۔ 
میں اپنا مرض دسیا۔ 
ٹھیک ہو جاوے گا میں پین سپیشلسٹ ہاں جسم وچ کتے وی درد ہووے ٹھیک کردینا واں۔ 
اوس نے میرے متھے تے ہتھ رکھیا۔ 
بازاروں کجھ گولیاں لیا کے اوس نے مینوں کھان لئی دتیاں۔ 
دوا کھا کے وی میں ٹھیک نہیں ہو رہی سی۔ 
اک دن دوپہر ویلے سر بنھی پئی سی۔ 
ڈاکٹر یوسف اپنا سامان چکن آیا۔ 
سر پیڑ ہو رہی اے ۔ 
آکھ کے اوس نے میری پیشانی نوں چھوہیا۔ 
ہاں ڈاکٹر صاحب ۔ 
میں درد نال اکھاں بند کر لئیاں۔ 
اوس نے دراز چوں وکس کڈھی تے میرے متھے تے مالش کرنی شروع کر دتی۔ 
مینوں سکون ملیا۔ 
متھے توں ہوندا ہویا اوہ میری گردن تے مالش کرن لگا تے فیر ہولی ہولی اوس دے ہتھ میری ننگی کنڈ تے چلے گئے۔ 
ایہہ گناہ ہے۔ 
قیامت والے دن مونہہ کالا ہووے گا۔ 
میں آپنی قمیض نیچے کھچ لئی۔ 
کوئی گناہ نہیں ہے میں تیرا علاج کر رہیاں۔ 
توں بیمار ایں۔ 
ڈاکٹر توں کجھ چھپاون دی ضرورت نہیں ہوندی۔۔ 
اوس نے میرا ہتھ پھڑ لیا۔ 
میں خاموش ہو گئی۔ 
میری کنڈ مسلدامسلدا اوہ میرے انگ انگ پھرول گیا۔ 
اوس دے گرم ہتھ مینوں بشیرے دے ہتھاں ورگے لگے۔ 
اوس دے جسم دی مہک بشیرے دی یاد تازہ کر گئی۔ 
میریاں اکھاں بند ہو گئیاں۔ 
اوس دیاں مضبوط بانہاں،جیویں میں بشیرے دیاں بانہاں وچ سی۔ 
بشیرا بشیرا۔‫ 
بشیرا۔۔۔ 
تے ڈاکٹر یوسف کتے وی نہیں سی۔ 
میں آپنے بشیرے دے تصور وچ رُڑھدی چلی گئی۔ 
ہن جدوں وی اوس نوں چھٹی ہوندی اوہ ساڈے گھر آجاندا میری مساج کروا تے میرا علاج کردا۔ 
میرا سر دکھنوں ہٹ گیا سی تے میں بھلی چنگی ہو گئی۔ 
چودھری صاحب بہت خوش ہوئے۔ 
کیہہ ڈاکٹر یوسف دے ہتھاں وچ علاج دی برکت اے۔ 
بیگم چنگی بھلی ہو گئی۔ 
رضیہ میری پڑھائی پوری ہوون والی اے۔ 
میں پاکستان واپس چلا جاواں گا۔ 
توں مینوں یاد کریا کریں گی نا؟ اک دن اوس نے مینوں غمگین انداز وچ کہیا سی۔ 
توں واپس چلا جاویں گا یوسف؟ تیرے بغیر میں کیویں جیواں گی، تصور وی نہیں کرسکدی۔۔۔ 
مینوں میرا مرض چیتے آگیا۔ 
میں وی سوچناں واں کہ ساڈی محبت کتھے تک سانوں لجا چکی اے۔ 
میں تیرے بنا کیویں رہاں گا میری جان۔۔۔ 
اوہ شاعراں وانگ بولیا۔ 
کجھ کر یوسف خدا دی قسم میں تینوں بھل نہیں سکدی۔ 
ایس ملک وچ تیرے بغیر میرا کوئی نہیں۔ 
میں اکھاں بھر لئیاں۔ 
ٹھیک اے میں تینوں ایس جہنم چوں کڈھ کے لے جاواں گا رجو۔ 
آپنی بیگم بناواں گا۔ 
چودھری صاحب نوں طلاق دے دیویں۔ 
آپاں نکاح کر لواں گے۔ 
ایہناں حالات وچ میں تینوں چھڈ کے کیویں جاسکناں۔ 
اوس نے مینوں بانہاں وچ لے لیا۔ 
میں اوس دے موڈھے تے سر رکھ دتا۔ 
لگیا جیویں بشیرے دا موڈھا ہووے۔ 
جو کم بشیرا نہیں کرسکیا اوہ یوسف کر دیوے گا۔ 
مینوں ایس گندی ذلت دی زندگی چوں کڈھ کے لے جاوے گا۔ 
اللہ تعالی نے میری سن لئی۔ 
یوسف پڑھن دے نال نال کسے سٹور وچ کم وی کردا سی۔ 
سارا دن بیزی رہندا۔ 
میں اوس دا کم چھڈا دتا۔ا 
وس دا سارا خرچہ میرے وچوں جان لگ پیا۔ 
ہن اوہ جاں تاں پڑھدا سی جاں میرے نال عشق کردا سی۔ 
اک دن اوہ اداس جیہا آیا تے کافی دیر تک لما پیا سوچدا رہیا۔ 
کیہہ گل اے میرے سرتاج۔۔۔۔؟ 
توں اداس کیوں ایں؟ میتھوں اوس دی اداسی نہ ویکھی گئی۔ 
کوئی گل نہیں آپنی زندگی بارے سوچ رہیا ہاں کہ سارا وقت پڑھائی وچ مصروف رہیا جاں تیرے عشق وچ گرفتار رہیا۔ 
اک وی پیسہ کمایا جاں جوڑیا نہیں۔ 
کل نوں پاکستان کس مونہہ نال جاواں گا۔ 
گھٹو گھٹ اک ہسپتال کھولن جوگے پیسے تاں کما لینے چاہیدے سی۔۔۔ 
یوسف اداسی وچ بولیا۔ 
بس اینی جنی گل توں اداس ہو گئے ؟ تے میں آپنیاں بینک بکاں اوس نوں دکھائیاں۔ 
اوہ بینک بکاں جیہناں وچ چودھری صاحب دی دو نمبر دی کمائی چھپائی ہوئی سی۔ 
کنے پیسے چاہیدے نیں؟ بس دس کو ہزار پونڈ دے دے ہجے۔ 
میں غریب آدمی ہاں۔ 
توں غربت وچ رہ نہیں سکیں گی۔ 
عشق وچ تاں تاج محل بنے نیں میری جان پر میں ایس دے قابل نہیں ہاں۔ 
تیرے لئی اک چھوٹا جیہا گھر بنا دیواں گا تے ایس لئی مینوں صرف دس ہزار پونڈ دی ضرورت اے۔ 
تے میں پندھراں ہزار پونڈ بینک وچوں کڈھوا کے اوہنوں دے دتا کہ گھر دے نال نال ہسپتال وی کھول یوسف دی پڑھائی پوری ہو گئی۔ 
اوہ واپس جان دیاں گلاں کرن لگا۔ 
یوسف میں اپنے نکاح دا سوٹ ایتھوں ہی لے لواں یا پاکستان جا کے خریداں؟ میں وی اپنی تیاری شروع کرنا چاہوندی سی۔ 
ہاں میں وی تیرے نال ایس بارے گل کرنی سی رضیہ۔ 
اوس نوں جیویں یاد آیا۔ 
مینوں پہلاں ہی علم سی کہ تینوں خود ہی بڑی فکر ہونی اے۔۔۔ 
مینوں تاں فکر کرن دی ضرورت ہی نہیں۔ 
میں بے فکری نال بیڈ تے جا لیٹی۔ 
نہیں ہن مینوں وی کوئی فکر نہیں۔ 
ہن توں سنبھل چکی ایں۔ 
اللہ دے فضل نال تیری صحت اگے نالوں دگنی ہو گئی اے۔ 
دو سال پہلاں والی لگ ہی نہیں رہی۔ 
بہت خوبصورت لگنی ایں۔۔ 
چشم بدور۔ 
اوہ میرے کول بیڈ تے بیٹھ گیا۔ 
سبھ تیری عنائیت اے یوسف ورنہ میں تاں مر ہی جانا سی۔ 
خدا گواہ اے میں تیری دین دار ہاں۔۔۔ 
میں شکرانے وچ کہیا۔ 
ہاں میں کہنا چاہندا سی کئی دناں توں پر چانس نہیں ملیا۔ 
میں پاکستان جا رہیا ہاں اگلے پاکستان ؟ پر میری تاں حالے کوئی تیاری نہیں۔ 
اینی چھیتی؟ میں آپنی شاپنگ تے کر لواں؟ فیر کدے کیہڑا مڑ کے لندن آونا ایں۔ 
میں کجھ سمجھ نہیں رہی سی۔ 
میں اکلا ہی جا رہیا واں مسز چودھری۔ 
توں میرے نال نہیں جا رہی۔ 
اوہ پتھر ورگی آواز وچ بولیا۔ 
اکلا ہی ؟ پر میں۔۔۔؟ 
میں گھبرا گئی۔ 
توں ایتھے ہی رہیں گی۔ 
تینوں کوئی بیماری نہیں۔ 
چنگی بھلی ایں۔۔۔۔ 
اللہ دے فضل نال سبھ کجھ اے تیرے کول پیسہ شوہر تے لندن دی گلیمر بھری زندگی۔ 
پاکستان وچ جا کے کیہہ کریں گی ۔ 
اوس نے مینوں الٹا سوال کیتا۔ 
یوسف آپاں اک دوجے نوں پیار کر دے ہاں۔ 
میں تیرے نال کسے کلی وچ وی رہ لواں گی۔ 
میں کیہ کرنے نیں بنگلے تے کاراں۔ 
مینوں صرف تیرا پیار چاہیدا اے۔ 
مینوں تاں ایہہ لندن قبرستان جاپدا اے۔ 
خدا دے واسطے مینوں پار لنگھادے۔ 
کچے گھڑے وانگ راہاں وچ نہ ڈوب۔ 
توں مینوں زندگی بخشی اے۔۔۔ 
ڈاکٹر ایں ۔ 
خدا توں بعد تیرا نام آؤندا اے۔ 
مینوں دوہری وار موت دے مونہہ وچ نہ چھڈ کے جا۔۔۔۔ 
میں پتہ نہیں کنا کجھ کہہ گئی۔۔۔۔ 
ایہی تاں میں تینوں سمجھا رہیاواں۔ 
ساڈا تاں فرض ہوندا ہے مریض نوں بچاونا بھاویں جو مرضی کرنا پوے۔ 
توں مر رہی سی رجو۔۔۔ 
تینوں کسے جوان جسم دی لوڑ سی کسے سیک دی جیویں زمین نوں سورج دی گرمی دی لوڑ اے جو تیرے بڈھے شوہر کول نہیں سی۔ 
اللہ دی قسم۔ 
میں تیرا علاج کیتا اے۔ 
ہن توں گھوڑے وانگ ہو گئی ایں تے میرا کم ختم ہو گیا۔۔۔ 
بس۔۔ 
اوس نے گل مُکائی۔ 
میرا علاج ایہہ علاج سی میں سمجھیا سی شائد تینوں میرے نال عشق ہو گیا اے ؟ مینوں حالے وی اعتبار نہیں سی آرہیا۔ 
عشق؟ دیوانی ہو گئی ایں؟ ڈاکٹر جے ایداں مریضاں نال عشق کرن لگ جان تاں بس عشق جوگے ہی رہ جاون۔ 
ڈاکٹری تاں کر ہٹے۔ 
ایہہ تاں ساڈے پیشے دا پارٹ اے کہ مریضاں نال پیار کرئیے، ہن توں چاہویں ایس نوں عشق سمجھ لویں جاں علاج۔ 
پر میں جو اینے پیسے تینوں گھر خریدن لئی دتے تے پڑھائی تے خرچے ؟ میں حساب منگیا۔ 
جیہڑی سروس میں دتی اے ؟ تے اوس پل مینوں محسوس ہویا کہ یوسف کوئی ڈاکٹر نہیںویسوا اے جو پیسے واسطے کسے وی امیر عورت نال سوں سکدا اے۔ 
جاں پھیر میرے ورگیاں توں ناجائز فائدہ اٹھا سکدا اے۔ 
میں خاموش ہو گئی کہ کر وی کیہہ سکدی سی۔ 
یوسف چلا گیا۔ 
میں پھیر تنہا ہو گئی۔ 
چودھری صاحب نوں تاں اوداں ہی فرصت نہیں سی میرے لئی تے نہ ہی مینوں اوس دی کوئی ضرورت سی۔ 
میں پھیر بیمار رہن لگ پئی۔ 
رنگ پھیر پیلا ہو گیا تے سک کے تیلا ہونا شروع ہو گئی۔ 
میرے بدن چوں اک اگ اُٹھدی سی جو دھوئیں وچ بدل جاندی ۔ 
دھوواں وچ بدل جاندی۔ 
دھوواں دماغ نوں چڑھدا تے میں چیکاں مار دی۔ 
ساڈے گھر وچ اک ٹیکسی ڈرائیور کرائے تے کمرہ لے کے رہندا سی اک دن اوہ کرایہ دین لئی آیا۔میں 
دروازہ کھولیا۔ 
کیا بات ہے مسز چودھری؟ تسیں بیمار لگ رہے او۔ 
اوس نے ادب نال کہیا۔ 
بس اوداں ہی طبیعت ٹھیک نہیں رہندی ۔ 
میں جواب دتا۔ 
طبیعت ٹھیک رہوے وی کیویں کنی سوہنی جوان کڑی بڈھے نال ویاہ دتی۔ 
ظلم ہی کردے نیں لوک کئی وار۔ 
مینوں اوس دی بے باکی تے تعجب ہویا۔ 
تہاڈا اوہ رشے دار چلا گیا ڈاکٹر یوسف؟ میں اوس دے مونہہ توں یوسف دا ناں سن کے سٹپٹائی۔ 
تہانوں کیویں پتہ لگا؟ میں پچھیا۔ 
پتے نوں کیہ ہے میں ٹیکسی چلاؤندا ہاں۔ 
ہر طرحاں دے بندے نال واہ واسطہ پیندا اے میرا۔ 
سارے شہر دی خبر رکھیدی اے۔ 
کیہڑی چڑی نے کنے پر مارے۔ 
سبھ جاندا ہاں۔ 
او بنا رُکے بولیا۔ 
ہور کیہہ پتہ اے تینوں ۔ 
میں ڈر گئی سی۔ 
کجھ وی نہیں رضیہ بیگم۔ا 
وہ تہانوں وی پوز کردا سی تے باہر وی عشق جھاڑ دا سی۔ 
میں اوس نوں کئی وار کئی چھوکریاں نال ویکھیا ہر تہانوں نہیں دسیا۔ 
نن آف مائی بزنس پتہ نہیں کنیاں چھوکریاں دے نال نکاح دے لارے لا لے پیسے مار کے بھج گیا ۔ 
سالا جوئے باز۔ 
جوئے باز؟ ہور کیہہ اے؟ جواء کھیڈ دا سی چھوکریاں نوں کہہ دیندا سی میں ڈاکٹر ہاں۔ 
آپنے عشق دے چکر وچ پھسا لیندا سی۔ 
پیسے پوسے لے کے کھاجاند مگروں شکل تک پچھاننوں مکر جاندا۔پتا 
نہیں کنیاں دے مار گیا سالا فراڈیا۔ 
اوہ نفرت نال بولیا۔ 
یوسف ولوں میرا من پہلے ہی کھٹا ہو گیا سی تے ہن ایہہ کھٹاس نفرت وچ بدلی گئی۔ 
تسیں کنی اچی ٹاہنی تے ہتھ پایا مسز چودھری کہ ڈاکٹر ہے۔ 
میرے ورگے کسے فقیر دا ہتھ پھڑ دے تاں پار لنگھا دیندا۔ 
اوہ بے باکی نال بولیا۔ 
پر میں تاں ناپاک ہو گئی ہاں۔ 
مردود میرا خانہ خراب کر کے چلا گیا۔ 
میں گردن سُٹی کہیا۔ 
عورت تاں ہر مہینے پاک ہوندی اے رضیہ بیگم۔ 
قدرت نے اوہنوں اپنی بہترین نعمت نال نوازیا اے۔ 
ورنہ مرد تاں اوہنوں ناپاک ناپاک آکھ کے جین ہی نہ دیوے۔ 
اوس نے نویں گل آکھی، جو مینوں جچ گئی۔ 
تے فیر یوسف والی کہانی شروع ہو گئی۔ 
سوچیا پڑھے لکھے ڈاکٹر نے مینوں الو بنایا اے شائد غریب ٹیکسی ڈرائیور قدر کرے گا۔ 
پر غریب اجیت یوسف دا وی پیو نکلیا۔ 
میرے گھر دا سامان لے جا کے اپنی گرل فرینڈ نوں دے دیندا میریاں پشاکاں نویں جوڑے تے میک اپ دا سامان اوس دی معشوق دی نظر ہو جاندا۔ 
میرے بینک کارڈ تے اوس چھوکری لئی چیزاں خریددا جس نال کئی سالاں توں شادی دے وعدے کری بیٹھا سی۔میں 
تاں اوس دا سائیڈ بزنس سی۔ 
جاں اجیہا چیک جیہڑا اوہ ضرورت پین تے اوہ کیش کروا لیندا سی۔ 
میں تاں صرف اوس نوں پیسے دیندی سی تے اوہ مینوں سیکس دیندا سی۔ 
میرے توں پیسے منگ کے اوہ اپنی گرل فرینڈ دا جنم مناؤندا۔ 
میں جو چیز بازاروں خاص طور تے لے کے آوندی اوہ چھوکری واسطے لے جاندا۔ 
اپنی گرل فرینڈ نال میرے گھروں گھنٹہ گھنٹہ فون کردا رہندا۔ 
اوہ سمجھدا سی میں انگلش نہیں سمجھدی پر عورت کئی واری بوہت کجھ سمجھدیاں ہوئیاں وی کجھ نہ سمجھن دا ڈرامہ کردی اے۔ 
اوہ مینوں اوس بچے وانگ لگدا جو اپنی ماں دا سامان چک کے باہر ودجے بچیاں وچ ونڈدا ہووے۔ 
کنا چھوٹا سی اوہ میرے ساہمنے۔ 
میرے گٹیاں تک وی نہیں سی آوندا ہر ہن اوہ میری مجبوری بن گیا ہویا سی تے میں وی امید چھڈ دتی ہوئی سی کہ اوہ میرے نال گھر وساوے گا۔ 
اک دن اوہ کسے قتل کیس وچ پھڑیا گیا۔ 
اوس نے آپنی گرل فرینڈ واسطے دوجے ٹیکسی ڈرائیور دے ڈھڈ وچ چاقو کڈھ ماریا سی تے اخباراں وچ اوس دیاں تصویراں لگیاں سن۔ 
چودھری صاحب نے کہیا سی۔ 
مُڑ کے کسے کافر نوں گھر کرائے تے نہیں دینا۔ 
مصیبت وچ پا چھوڑن گے کمبخت۔ 
اجیت وی چلا گیا پر ایس وار مینوں زیادہ فکر نہ پیا۔ 
جیویں ہن عادت ہی پے گئی سی اجیہاں چوٹاں کھان دی۔ 
میں کمرہ کسے ہور جوان منڈے نوں کرائے تے دے دتا۔ 
پھیر ہور۔۔۔۔ 
پھیر ہور۔۔۔۔ 
ہور ۔۔۔ 
ہور۔۔ 
سبھ پیسیاں دے بھکھے۔ 
عورت طوائف ہوندی اے پاکستان وچ ایہہ ہی پتا سی، مرد وی طوائف ہوندا اے۔ 
انگلینڈ آکے پتہ لگیا۔عشق 
وی پیسہ کماون دا ذریعہ اے۔ 
مینوں ہاسا آؤندا۔ 
کنے ڈرامے کردے نیں بندے عورت نوں بے وقوف بناون لئی۔ 
تاج محل بناون توں لے کے آکاش توں ستارے توڑن تک دیاں گلاں۔ 
دنیا دی عورت چاہوندی ہے کہ اوس دی یاد وچ تاج محل بنے پر اج شاہ جہاں اوس دی قبر تے تاج محل بناون دی بجائے اوس دیاں ہڈیاں تک ویچ کے کھا جانا چاہوندے ہن۔ 
تاج دے خاب کئیاں نیں وکھائے پر گھر وساؤن دی گل کسے نے نہ کیتی۔ 
ہر وار لٹن دا اوہی طریقہ۔ 
عورت جدوں پہلی وار پیسے دیندی ہے تاں عاشقی وچ دے جاندی ہے۔ 
دوجی وار رحم کھا کے، تیجی وار مجبوری وچ چوتھی وار لعنت پا کے دیندی ہے۔ 
خیر مینوں کسے نال کوئی شکوہ نہیں رہیا کدے۔ 
شکوہ ہے تاں بشیرے نال کہ اوہ مینوں کڈھ کے کیوں نہیں لے گیا۔؟ 
پر ہن میرے تے ایہہ جذباتی گلاں شائد اثر نہیں کردیاں جیویں کھوہ دی زیادہ ڈونگھائی وچ جائیے تاں چکڑ ملدا اے۔ 
ایس لئی میں اُتوں اُتوں ہی پانی پی لیندی ہاں۔ 
ڈونگھیائی وچ نہیں جاندی چکر وچ پھسن لئی۔ 
کنے آئے کنے گئے کوئی حساب نہیں۔ 
کنے بندیاں نے پھرولیا سی مینوں پر میرے اخیر تک کوئی نہ پہنچا۔ 
کنیاں نے لٹیا سی۔ 
پر میں پھیر بھر جاندی، جیویں ندی چوں کوئی دو چار کاگراں پانی دیاں لے وی جاوے تاں کیہڑا ندی خالی ہو جاندی اے۔ 
پر اوس حد تک کوئی نہیں گیا بشیرا بیٹھا سی۔ 
اوہ جیویں دھر اندر گڈیا گیا سی میرے، جدوں وی کسے مرد نال گئی تاں بشیرا ساہمنے کھڑا اے۔ 
اوہی مہک، اوہی بانہاں تے اوہی موڈھے۔ 
اکھاں بند کردی تے تصور کردی کہ جووی کر رہی ہاں بشیرے نال ہی کر رہی ہاں۔ 
ساہمنا بندہ تاں اک ذریعہ اے، بشیرے نوں ملن دا تے بشیرے دی یاد ہور آؤندی۔ 
میں گھبرا کے مرد دیاں بانہاں وچ چلی جاندی۔ 
پتہ نہیں کنیاں بانہاں وچ گئی۔۔۔ 
کوئی حساب نہیں۔۔۔ 
اوہ بولدی بولدی اچانک چپ ہو گئی۔ 
مڑ کے پاکستان نہیں گئی کدے ؟ حسیبہ جو اوس دا اندرلبھن گئی آپ ہی گواچ گئی سی نے پچھیا ۔ 
پاکستان کیہ کرن جانا سی۔ 
کڑیاں پیکے جاں ماں نوں ملن جاندیاں نیں جاں یار نوں۔ 
میرے دویں نہیں رہے۔ 
دوہاں نال دلاں دی سانجھ ہوندی اے باقی رشتے تاں ایویں فرضی ہوندے نیں۔ 
نالے رشتے تاں کپڑیاں وانگ ہوندے نیں۔ 
سالے گھس گئے تاں وی اتار دتے، جے بھاری ہو گئے تاں وی اُتار دیو۔ 
بشیرے نال تاں میرا جسمانی رشتہ ہی نہیں سی۔ 
کہندے نیں عورت آپنے پہلے پیار نوں کدے نہیں بھلدی، سو سچ ہے۔میں 
بشیرے نوں اک دن لئی وی نہیں بھلی۔ 
اوس نوں میرے دل چوں کوئی نہ کڈھ سکیا۔نہ 
ملکاں دیاں حداں تے نہ ہی وقت دی دیوار۔ 
بشیرے نوں اک دن لئی وی نہیں بھلی۔ 
بشیرا اوتھے ہی ہے پر ایہہ گل ہور اے کہ میں جدوں وی کوئی نواں ساتھی لبھدی ایہی کہندی سی کہ تیرے توں بغیرمیری زندگی وچ کوئی وی کوئی نواں ساتھی لبھدی ایہی کہندی سی کہ تیرے توں بغیر میری زندگی وچ کوئی نہیں۔ 
میں کیہ دنیا دی ہر عورت ایہی کہندی اے، اللہ قسم۔ 
کہے وی کیوں نا ؟ مرد سننا ہی ایہہ چاہندا اے۔ 
دنیا دا لچے توں لچا بندہ وی چاہے گا کہ میرے پہلو وچ دنیا دی سبھ توں پاک عورت ہووے۔ 
بھاویں سچ نوں جاندا ہی ہووے پر کدے قبول نہیں کرنا چاہندا تے عورت اوس دی ایس خواہش نوں ہی پور دی اے جدوں آکھدی اے کہ تیرے توں پہلاں کوئی نہیں سی تے تیرے توں بعد کوئی نہیں۔ 
مرد اپنے عاشقانہ تعلقات بارے گاگا کے دسے گا کہ فلاں نال گیا ڈِھمنکی نال گیا جیویں فوجی دسدا اے کہ جنگ وچ کنے سپاہی مارے انج ہی مرد دسدا اے کہ کنیاں عورتاں نال ستا پر عورت واسطے ایہہ بڑی راز دی گل اے۔ 
اک توں دوجے نوں پتا نہیں لگن دیندی کہ کس نال کیہ گل کر گئی۔ 
بڑی ڈونگھی ہوندی اے زمین وانگ۔ 
کوئی ایس دا دوجا سرا نہیں پاسکیا۔ 
میں تاں کہنی ہاں کہ ،جتھے مرد ختم ہوندا اے، اوتھوں عورت شروع ہوندی اے۔۔۔ 
مرد بک جاندا اے عورت کہندی نہیں۔۔۔۔ 
آکھ کے اوہ کھل کے ہسی۔ 
رجو تیری زندگی وچ اینے مرد آئے کسے نال اپنا گھر ہی وسا لیندی آپنے ہانی نال۔۔۔۔ 
حسیبہ دامن ایتھے تک پہنچ کے بہت اداس ہو گیا سی۔ 
کسے کمبخت نے کوشش نہیں کیتی گھر وساؤن دی۔ 
جنے وی میری زندگی وچ آئے میں سبھ نوں واسطے پائے کہ مینوں ایس ذلت بھری زندگی وچوں کڈھ کے لے جاوے۔ 
پر کسے دے گھر وچ میرے لئی تھاں نہیں سی۔ 
سبھ انھیرے دے ساتھی سی۔ 
روشنی دا منظر کوئی نہ سکیا۔ 
کسے نوں پونڈاں دی بھکھ تے کسے نوں جسم دی ضرورت۔ 
میرے روح دا ہانی کوئی نہ ملیا۔ 
بشیرے توں لے کے ہن تک سبھ نمرد ملے۔ 
کوئی مرد بچہ نہیں ملیا جس نے کہیا ہووے، رجو میرے موڈھے تے سر رکھ کے سوں جا۔ 
کسے دے موڈھے وچ میرے سر دا بھار چکن دی ہمت نہیں سی۔ 
سبھ فضول جیہے لوک۔۔۔۔ 
چور اُچکے ، رات نوں میرے نال سُتے جدوں میری اکھ لگ گئی میرا سامان تک چک کے لے گئے۔ 
آکھ کے اوہ اٹھ کے باہر ول چلی حسیبہ نے اوس نوں ہور چھیڑنا ٹھیک نہ سمجھیا۔ 
ہفتے بعد ڈاکٹر نال فیر سٹنگ ہوئی۔ 
ڈاکٹر نے اوس نوں سمجھایا کہ اوس نوں کوئی بیماری نہیں ہے۔ 
اوہ گھر واپس نہیں جاوے گی۔ 
واپس بھیجی گئی تاں خود کشی کر لوے گی۔ 
کیہ گل ؟ تیرے گھر وچ کیہہ کمی ہے ؟ تیرا شوہر تاں تینوں بڑا پیار کردا اے۔ 
ایتھے ہسپتال وچ کیہ زندگی اے۔۔۔۔ 
حسیبہ نے ڈاکٹر دی گل دا ترجمہ کیتا۔ 
گھر وچ پاکستان توں آئی چودھری صاحب دی آپا جان ہر وقت میرے تے نظر رکھدی اےْ مردود۔ 
کتھے جانی آں، کیہہ کرنی آں۔۔۔ 
چھوٹی چھوٹی گل سی رپورٹ وی اوہ چودھری نوں دیندی اے ۔ 
اوہ رون ہاکی ہو گئی۔ 
توں چودھری صاحب نوں سمجھا دے کہ توں اوس دی آپا نوں پسند نہیں کردی ۔ 
حسیبہ نے کہیا۔ 
چودھری نے تاں اوس نوں میرے سرھانے تے لیا کے بٹھایا اے۔ 
گھر وی آبرو دی راکھی کرن دی خاطر۔ 
سارا دن اوہ میرا پچھا کردی اے تے رات نوں۔۔۔۔ 
اوہ کجھ کہندی کہندی ہوئی رُکی۔ 
رات نوں کیہہ ہے ؟۔۔۔ 
ڈاکٹر نے پچھیا۔ 
رات نوں اوہ بڈھا چودھری اپنا مریا چوہا میرے ہتھ وچ دے دیندا اے کہ چک ایس نوں کھڑ کر۔ 
میں کیوں چکاں اوس مریا چوہا میں کیہہ گناہ کیتا اے؟ توں چک لوویں گی ؟ ڈاکٹر چک لوے گا ؟ اوس نے حسیبہ نوں سوال کیتا۔ 
ڈاکٹر نے ترجمہ نگار کڑی ول سوالیہ نظراں چکیاں کیہہ کہہ رہی ہے پر حسیبہ کول انگریزی دی لغت وچ مرے چوہے لئی کوئی شبد نہیں سی۔ 
میری واپسی تے توں اینی اداس کیوں سی ماں۔ 
کیوں روئی سی میرے گل لگ کے۔ 
توں مینوں وار وار کہہ رہی سی کہ واپس نہ جا دھئیے۔ 
آپنے گھر کاہدی کمی اے۔ 
ایتھے جاں کتے کھا کھا کے نکلدے نیں تے توں پردیساں وچ کلی کاری مجوریاں کردی پھر دی ایں۔ 
میں کیہہ کراں حویلیاں دا، جدوں میری جوان جہان دھی بن واس کٹدی پھر دی اے۔۔ 
تے توں پھیر دھاء مار کے رو پئی سی۔ 
پر میں چاہ دے وی تینوں چپ نہیں کروا سکی سی ماں۔۔۔۔ 
مینوں پتہ سی کہ جے میں رو پئی تاں پھیر تیرا دل بہت پتلا پے جاوے گا۔ 
چھتی سو بماریاں دی کھادی ماں اگے میں آپنا دکھ پھرولدی وی تاں کیویں۔ 
پر میرے اندر پھٹدے لاوے نوں میں روک نہیں سکی ماں۔ 
اوہ لاوا اتھرو بن کے وگ تریا۔ 
تیرا ہنجواں نال بھجیا چہرہ تے دل چیرویں آواز ہن وی میرے سینے وچ نشتر وانگ چبھدی ہے۔ 
میری سونے ورگی دھی پتاں وانگ پالی سی میں تاں۔۔۔۔ 
کیویں رل گئی۔ 
بس ایتھے ہی تاں توں فرق کر گئی سی ماں۔ 
توں مینوں پتاں وانگ پالیا ضرور، پڑھایا لکھایا تے پرورش کیتی پر توں مینوں پت سمجھیا نہیں سی۔ 
جے توں مینوں پت سمجھدی تاں آہ دن کاہنوں ویکھنے پیندے۔ 
توں کیہہ دنیا دا ہر پرانی عورت تے مرد دا بھیت نہیں مٹا سکیا۔عورت 
ہمیشہ ہی عورت رہی ہے۔ 
مرد دے بھوگ دی وستو۔ 
کدے اوس نے آپنا آپ جی کے نہیں ویکھیا تے ایسے عورت پنے دا شکار ہوئی سی، تیرے گھر وچ جدوں مینوں عورت ہون دی سزا ملی سی۔ 
گل تاں کجھ نہیں سی ماں۔۔۔ 
بس ایویں ہی مینوں ذیلداراں دے سکھوندر نال تہو ہو گیا سی۔ 
کوئی بہت زیادہ اگے تاں نہیں سی ودھے، اسیں حالے تے نہ ہی کوئی قول قرار کیتا سی پر پتا نہیں کیوں۔۔۔۔ 
جدوں وی اوہ شام نوں منڈیاں دی ڈھانی وچ ہاکی کھیڈ کے پرتدا مینوں سبھ توں ودھ پیارا لگدا سی۔ 
انج تاں سوہنیاں اکھاں تے سوہنی مسکراہٹ والے منڈے کس کڑی نوں چنگے نہیں لگدے ہر سکھوندر دی گل ہی ہور سی۔ 
سوہنیاں اکھاں تے سوہنی مسکان توں سوا اُس کول ہور وی بہت کجھ سوہنا سی۔ 
سوہنا قد، سوہنے دند تے بہت ہی سوہنے طریقے نال بنھی اوس دی ہلکی گلابی پگ جیویں اوس دے رنگ نال ہی رل جاندی سی۔ 
نیلے رنگ دے سپورٹس سوٹ وچ جدوں اوہ سجے ہتھ وچ ہاکی پھڑی آپنے گھر موہریوں لنگھدا سی تاں بدوبدی میرے پیر گلی ول ہو جاندے سی۔ 
کدے میں کوڑا سٹن دے بہانے گلی وچ آوندی کدے گھر موہرے لگے نلکے توں پانی دی بالٹی بھرن دا پکھنڈ کردی تے کدی آنی بہانی گوانڈھیاں دے گھروں دال پچھن چلی جاندی۔ 
اُنج رب نال میرا کدے خاص رشتہ نہیں سی رہیا پر جدوں توں سکھا چنگا لگا سی میں رب نوں پوجن لگ پئی سی۔ 
پوجن توں میرا بھاؤ کوئی جوتاں جگاونیاں جاں ٹل کھڑکاونا نہیں سی، بس ایویں ہی چھے کو وجے جدوں سکھے دا گلی چوں لنگھن دا ویلا ہوندا میں گردوارے چلی جاندی سی۔ 
راہ وچ آوندے جاندیاں اوہ اپنی جادو ورگی مسکان سٹدا تے آپنے سوہنے نیناں دے وشی کرن نال میری روح کڈھ کے لے جاندا سی تے میں ساری ساری رات پئی اوس دے سپنے لیندی رہندی۔ 
سرہوں دے تازہ کھڑے پھلاں وانگ میرے کھڑے چہرے نوں دیکھ کے آنڈھنا گوانڈھنا میریاں پیڑاں گندیاں تے میرے جماتی تے سہیلیاں میرے مونہہ تے سکھے دا ناؤں پڑھن دی کوشش کردے۔ 
آپس وچ اسیں کدے گل وی نہیں سی کیتی پر ساڈی جھاکنی ساڈے رشتے دی چغلی کھاندی سی۔ 
ہمت ہی نہیں پیندی سی دوواں دی کہ کوئی گل کرئیے جدوں وی گل کرن دی کوشش کیتی تاں شرم نال زبان نوں جندرا لگ جاندا سی۔ 
ایہناں ہی جکھو تکھیاں دی اک شام سی ماں، جدوں میں باہر گھر موہرے بیٹھی پتھر دے کوئلے دی انگیٹھی بھکھا رہی سی کہ سُکھا دوروں منڈیاں دی ڈھانی وچ آوندا دکھائی دتا۔ 
اوہنوں ویکھدیاں ہی میرے ہتھ پیر کمبن لگ پئے تے دل دی دھڑکن مینوں آپ نوں سنائی دے رہی سی۔ 
میں چاہ کے وی اٹھ نہ سکی تے نیویں پائی انگیٹھی وچوں سواہ باہر کڈھن دا ناٹک کرن سکھے نے کولوں لنگھدیاں میرے ول کاغذاں دا اک پرزہ سٹیا۔ 
میں کمبدے ہتھ نال کاغذ حالی کھول ہی رہی سی کہ ساہمنیوں بشنی گھمیاری نے ویکھ لیا۔ 
میں تاں اوتھے ہی کاٹھ ہو گئی سی تے ڈر دی ماری نے اوہ کاغذ دا ٹکڑا بغیر پڑھے ہی انگیٹھی وچ سٹ دتا۔ 
میرا پہلا تے آخری پریم پتر پتہ نہیں اوس وچ کیہہ لکھیا سی، میریاں اکھاں ساہمنے ہی میرے ارماناں وانگ سڑ کے سواہ ہو گیا۔ 
میں سمجھی کہ گل مُک گئی ہوئی اے پرایہہ تاں شروعات سی بشنی گھمیاری نے پورے محلے نوں میری پریم کہانی سنا دتی تے رات پین تک گل تیرے کول پہنچ گئی سی ماں۔ 
تے توں مینوں کالجوں پڑھ کے آئی نوں گُتوں پھڑ لیا سی۔ 
جائے وڈھیاں دئیے، زندیاں نوں کھانئیے۔۔۔۔ 
کھسماں پٹئیے توں جمدی کیوں نہ مر گئی کلینئیے۔ 
ایہو جیہے کارے کردی نوں تینوں شرم نہیں آئی۔۔۔۔ 
تے میں ہکی بکی تیرے مونہہ ول ویکھدی رہ گئی سی۔ 
پہلی وار میں ممتا دے مونہوں اجیہے لفظ سنے سی۔ 
ماں کیہہ ہویا اے تینوں ؟ میں کتاباں ویڑھے وچ سٹ دتیاں سی۔ 
پچھدی ایں کیہہ ہویا۔۔۔۔؟ 
نہ اوہ بھڑوا تینوں چٹھیاں سٹ سٹ کے جاندے، غرق جانا۔۔۔ 
تیرا کیہہ دھگڑا لگدا اے۔۔۔؟ 
ایسے واسطے تینوں پڑھایا لکھایا سی پتاں وانگ بئی کل نوں یاراں نوں چٹھیاں لکھیں۔ 
گل ساری میری سمجھ وچ آگئی سی۔ 
اوس ویلے میں تینوں ٹھنڈیاں کرن دی کوشش کیتی سی، پھیر کیہہ ہویا ماں سکھا تاں بڑا بیبا منڈا ہے۔ 
چنگے کریکٹر دا تے چنگے خاندان دا۔ 
تے ماں توں جیویں بجلی بن کے کڑکی سی اچھا گلاں ایتھوں تک ودھ گئیاں نیں۔ 
بے غیرت جٹاں دے منڈے نال ویاہ کروائیں گے بے شرمے کیوں پیو دی پگ تے داغ لاؤن لگی ایں۔۔۔ 
اگ لگے ایہو جیہی پڑھائی نوں۔۔۔۔ 
تے پھیر ماں اوہی ہویا سی جو توں چاہیا سی۔ 
مہینے دے اندر اندر مینوں دیس نکالے دا حکم ہو گیا سی تے باپو دی چٹی پگ نوں داغ لگنوں بچا لیا سی پر جس مہاں رتھی توں باپو دی پگ تے کیسر لاؤن دا مان بخشا سی تے جیس نوں توں خاندان دے سر دا سہرا بنایا سی۔ 
اوہنوں تاں خاندان دے ارتھ وی نہیں پتا سی۔ 
سارا دن اوہ گوریاں کالیاں نال کھیہ کھا کے جدوں رات نوں گھر آؤندا سی تاں برف دی سل وانگ میرے نال پے جاندا۔ 
میں قطرہ قطرہ ہو کے جل رہی موم بتی وانگ رات دا سفر اکلی طے کردی تے پھیر شائد ہولی ہولی میرے اندرلی عورت مر گئی سی۔ 
سویر توں لے کے شام تک کم کر کے جدوں شام نوں تھکی ہاری گھر مڑ دی تاں، جیویں خاندان دی عزت دا بوجھ میرے موڈھیاں تے میری آپنی لاش وانگ چکیا ہوندا سی۔ 
پھیر پتہ نہیں کدوں ایس جدوجہد وچ میں ختم ہو گئی سی۔ 
لمے سفر وچ چکے بھاری بیگ دی پرانی تنی وانگ میرا ویاہ اچانک ٹٹ گیا سی تے مینوں پتہ وی نہ لگیا۔ 
پر تیری سونہہ ماں میں بالکل بے قصور سی۔ 
مینوں دوش نہ دیویں۔ 
پھیر اوس توں بعد شروع ہو گیا سی میرا اکلی دا سفر۔ 
میں کم دی تلاش وچ کتھے کتھے نہیں گئی ماں۔۔۔۔ 
دفتر۔۔۔ 
سٹور ۔۔۔ 
سپر سٹور فیکٹریاں تے دوکاناں۔ 
پر جتھے وی کم کرن جاندی سی اوتھے میرے کم دی قدر نہیں سی۔قدر 
سی تاں میرے عورت ہوون دی۔ 
میرے رنگ روپ دی میرے سریر دی۔پتہ 
نہیں کنیاں نوکریاں میں ایس کر کے چھڈیاں سن ماں کہ میں اپنے مالک نال سمجھوتہ نہیں کر سکی سی ۔ 
میں آپنے آپ نوں ویچ نہ سکی۔ 
شائد میرا عورت ہونا میرے لئی سبھ توں وڈا سراب سی۔ 
پتہ نہیں کنی واری میں باپودی پگ نوں داغ لگن توں بچایا سی۔ 
ہر بندہ میرے باپو دی پگ دا دشمن جاپ دا سی۔ 
گورے تاں ساڈے ڈگریاں دی قیمت نہیں جاندے، اڈ گل ہے پر ساڈے آپنے ملک دے بندے وی ساڈی قدر نہیں کردے۔ 
ایہہ کیہو جیہی عجیب حالت ہے ۔ 
خیر میں تینوں اک چھوٹی جیہی گھٹنا دسنی ہاں ماں۔ 
کردیاں کراندیاں مینوں اک رسالے وچ نوکری مل گئی تے میں سوچیا ہن میں اپنی زندگی دی لڑائی لڑ سکاں گی پر حالی ہفتہ وی نہیں ہویا سی کم کردی نوں کہ مینوں کم توں جواب مل گیا۔ 
رسالے وچ میرے نال کم کردے کئی پڑھے لکھے کہندے کہاندے قلچی جدوں مینوں آپنے گندے فقریاں دا شکار بناؤندے تاں مینوں لگدا جیویں میں کوئی بازارو جیہی ہوواں۔ 
اک دن میں اخبار دے ایڈیٹر کول ایس دی شکائت کیتی تاں اوہ کھچرا اگیوں ہس کے بولیا فیر کیہہ ہویا اے۔۔۔ 
توں جوان کڑی ایں۔ 
کلی ہیں، تینوں فیلنگ نہیں ہوندی کوئی؟ آزاد ملک وچ رہندی ایں توں۔۔۔ 
تھوڑا خیالاں نوں آزاد کر تے اپنی زندگی دا مزا لٹ۔ 
پر میں اوہناں کڑیاں وچوں نہیں، جیہڑیاں انج زندگی دے مزے لٹدیاں نیں۔۔ 
میں رون ہاکی نے کہیا سی۔ 
میں کسے چنگے خاندان نال تعلق رکھدی آں تے میرا کوئی کریکٹر ہے۔۔ 
ایویں کیویں۔۔۔۔ 
ہوں خاندان اے کریکٹر اے ایہناں دا؟ گوریاں ول ویکھ کیویں پھردیاں نیں رسے تڑائی۔ 
کردیاں نیں کسے دی پرواہ ؟ تھوڈا کریکٹر لتاں وچ وڑ گیا۔۔۔ 
ہور گلاں بتھیریاں نیں کریکٹر بناؤن لئی۔۔۔۔ 
تے پھیر میں سن نہیں سی سکی تے اوتھوں وی مینوں چھٹی مل گئی سی۔ 
بس ماں، ایسے جکھو تکھی وچ کدے کدے سکھوندر دا خیال آجاندا سی کہ شائد اوہ وی مینوں یاد کردا ہووے۔پنج 
سالاں بعد میں اپنے ملک واپس آون دا من بنایا سی۔ 
ماں کہ شائد سکھے دا حالیں ویاہ نہ ہویا ہووے۔ 
شائد اوہ حالیں وی گلی وچ گیرے ماردا ہووے تے میرے وانگ اوہ وی کلاکارا ہووے۔ 
پھیر میں اوس دا پتہ کرن کالج گئی سی۔ 
کالج دا سبھ کجھ بدل گیا سی۔ 
میں اجنبیاں وانگ اکھاں ڈور بھور کری کجھ لبھ رہی سی کہ پچھوں کسے جانی پچھانی آواز نے بلایا۔ 
آشا توں ایتھے کیویں ۔۔۔۔۔؟ 
میں مونہہ بھواں کے ویکھیا میری خاص سہیلی رانی میرے پچھے کھڑی ہس رہی سی۔ 
میں دیکھدیاں ہی پہچان گئی سی۔ 
شائد اوہ اوسے کالج وچ لیکچرار لگ گئی سی۔ 
مینوں جدوں اوہ جپھی پا کے ملی تاں میریاں بھبھاں نکل گئیاں۔ 
پنج سالاں دیاں اکٹھیاں ہویاں گجھیاں گلاں دریا وانگ ویہ تریا سی۔ 
میتھوں اپنے دل دی گل کہہ نہیں ہورہی سی، جیویں اوس میرے اندرلی بجھ لئی سی۔ 
آشا تینوں یاد آپنے نال اک سوہنا جیہا منڈا پڑھدا ہوندا سی داڑھی والا ؟ کون سکھوندر ؟ میں جیویں اُڈیک وچ سی۔ 
کتھے اے اوہ ۔۔۔ 
کیویں اے۔۔۔ 
توں اوس نوں کتھے ملی سی۔ 
میں جیویں کملی ہو گئی سی۔ 
ملی تاں میں کتے نہیں اوس نوں پر اوہ کافی دن ہوئے اک واری کالج آیا سی۔ 
اچھا میں جیویں بہت کاہلی پے گئی سی۔ 
تیرے بارے پچھدا سی کہ آشا دا کیہہ حال ہے۔۔۔؟ 
پھیر ۔۔۔۔ 
پھیر کیہہ کہیا۔۔۔؟ 
میرے دل دی دھڑکن ودھ گئی سی۔ 
میںدس دتا سی کہ توں ویاہ کروا کے باہر سیٹل ہو گئی ایں۔۔۔ 
سن کے چپ جیہا کر گیا سی۔۔۔ 
رانی نے گل لمکائی۔ 
سیٹل۔۔۔ 
میں ۔۔۔۔ 
باہر؟ رانوں توں مینوں غلط نہ سمجھیں پلیز ۔ 
جے تینوں سکھا ہن کتے ملے تاں اوہنوں کہیں بئی آشا تینوں بہت یاد کر دی سی تے اوہنوں میرا ایڈریس دے دیویں تے کہیں کہ مینوں جنے مرضی خط لکھے۔ 
ہن مینوں کسے دا ڈر نہیں۔ 
میں اوس نوں آپنے کول بلا لواں گی۔ 
ہن میں آزاد ملک وچ رہندی ہاں رانو، ہن ساڈے پیار نوں کسے دا ڈر نہیں ہووے گا ۔۔۔ 
میں دھرم تے ذات دیاں دیواراں توں بہت اُچی ہو چکی ہاں۔ 
کہندی دا میرا گلا بھر آیا تے میں اچانک چپ کر گئی سی۔کیونکہ 
رانو دیاں نظراں میرے چہرے تے ٹکیاں ہویاں سی۔ 
میں شائد زندگی وچ اج پہلی وار اپنے پیار دا اقرار کیتا سی۔ 
سکھا ہن تینوں کتھوں ملنا ایں آشا؟ اوہ تاں بہی پڑھائی پڑھوئی وچے چھڈ گیا سی۔ 
نالے اوہ شراب بہت پین لگ پیا سی۔ 
شران نال اُس دے گردے خراب ہو گئے سی تے پچھلے سال اوہ شرابی حالت وچ ہی۔۔۔ 
ستا رہ گیا۔ 
رانوں نے جیویں میرے سینے تے کوئی پہاڑ سٹ دتا سی۔ 
میرے پیر من من پکے دے ہو گئے سی۔ 
میں روئی نہیں سی تے نہ رو وی نہ سکی۔ 
اک لاش کسے دی موت تے کیہہ رووے گی۔ 
مینوں سارا پنڈ شمشان بھومی لگ رہیا سی۔ 
تے ہر گلی، محلہ جیویں سکھے دی قبر سی۔ 
پھیر میرا تیرے پنڈ جی نہ لگیا۔ 
میں واپس آون دا فیصلہ کر لیا سی۔ 
ہن اوتھے میرے لئی رہ کیہہ گیا سی۔ 
اک یاد سی جو امر ہو گئی سی۔ 
اک آس سی جو ختم ہو گئی سی۔ 
توں میرے گل لگ کے روئی سی۔ 
مینوں معاف کر دے دھئیے۔۔۔ 
میں تیری اپرادھن ہاں۔ 
نہیں ماں ۔۔۔ 
ایہہ تاں ودھاتا دیاں لکھیاں نیں۔ 
کون ٹال سکدا اے۔۔۔۔ 
میں ٹھیک ہاں توں توں میرا فکر نہ کر۔۔۔ 
تے میرے واپس جان دی تیاری کردے۔ 
میں دل تے پتھر رکھ کے کہیا سی۔ 
واپس۔۔۔ 
پر توں کہدے کول جانا اے پت۔۔؟ 
توں حیرانی نال اکھاں ٹڈیاں سی۔ 
میں آپنے گھر جانا اے ماں۔ 
نالے نوکری تے حاضر ہونا اے۔ 
میں تینوں سمجھاون دی کوشش کیتی سی۔ 
گھر والے بتھیرے مل جان گے ماں۔۔۔ 
میں جیویں کھوہ چوں بولی سی۔ 
پر ایویں کسے انجانے بندے نال توں کیویں ویاہ کروا لویں گی کُڑے۔ 
کوئی سزا تھوڑی کٹنی ایں توں۔ 
تھوڑا کش سوچ۔ 
توں روئی جا رہی سی۔ 
میں تاں پہلاں وی سزا ای کٹی اے ماں۔ 
میں پہلے نوں کیہڑا جاندی سی۔ 
جس نوں جاندی اوس نال گل وی نہ کر سکی۔ 
نالے آپنے خاندان دی عزت دی وی تاں گل ہے ماں۔ 
میرے ایتھے رہن نال باپو دی پگ نوں اچھالن گے لوک۔ 
میرا دور رہنا ہی ٹھیک ہے۔۔۔ 
تے پھیر میں آپنی واپسی دی سیٹ بک کروائی سی ماں تے تینوں روندی کرلاوندی نوں چھڈ کے میں آپنے رام توں اکلی بن واس کٹن دی تیاری کر لئی سی۔ 
ٹن ٹن کردی گھڑی نے گیاراں وجے دا الارم دتا تے بسترے تے پئی رجنی دا دھیان گھڑی ول چلا گیا۔ 
اوس نے اکھاں گھما کے ویکھیا۔ 
اوس دا پتی امن کرسی تے بیٹھا میز تے جھکیا ہویا سی۔ 
کتاباں دا تھبا اوس دے اگے پیا سی تے اوہ اوہناں چوں کجھ دیکھ کے آپنی کاپی تے اُتار رہیا سی۔ 
ٹیبل لیمپ دے روشنی وچ اوس دیاں اکھاں تے چڑھیاں عینکاں دے شیشے چمک رہے سن تے اوہ کئی واری ٹچ ٹچ کر کے سر ہلاؤندا تے مُڑ پھیر لکھن لگ پیندا۔ 
رجنی نے اوس نوں غور نال دیکھیا۔ 
ٹیبل لیمپ دی ادھی روشنی اوس دے مونہہ تے پے رہی سی تے ادھی کاغذاں تے۔ 
کنی محنت کر رہیا ہے۔ 
شائد پی۔ایچ۔ 
ڈی کر لوے۔ 
پی ایچ ڈی کر کے رنگ لگا دیوے گا۔ 
جیہو جیہے رنگ پہلاں پڑھ کے لگا دتے۔ 
اوہ من ہی من وچ سوچدی۔ 
سارا دن کتاباں نال متھا ماری جاندا اے، نہ گھر دا فکر ہے نہ پروار دا۔ 
اکھے میری پی ایچ ڈی ہو جاوے پھیر تینوں کم کرن دی لوڑ نہیں پوے گی۔ 
تن سال ہو گئے رجنی دا ویاہ ہویاں پر اوس نوں لگدا سی اوہ ہن وی کواری ہے۔ 
پہلاں ڈیڈھ سال تاں بھارت توں انگلینڈ آؤندیاں ہی لگ گیا سی۔ 
ایتھے آ کے وی کیہڑا اوہنے سُکھ دیکھیا سی۔ 
آؤندے سار ہی روزی دا مسئلہ ساہمنے کھڑا سی تے اوس دا کتابی کیڑا پتی پڑھائی پچھے دیوانہ سی۔ 
کئی واری اوس دا من کردا سی کہ اوس دیاں کتاباں پھاڑ کے گلی وچ وگاہ مارے پر اوہ اجیہا نہ کر سکی۔ 
اوہ پیار نال اپنیاں بانہواں اوس دے گل دوالے پاؤندا تے آکھدا، راجی ڈیئر جدوں میری پی ایچ ڈی ہو گئی تاں جو کتاب لکھاں گا اوہ تینوں سمرپن کراں گا۔ 
ٹو مائی ڈیئر وائف راجی۔ 
راجی اک پل لئی پھوکا جیہا ہس چھڈ دی۔ 
رجنی نے کروٹ بدلی تے آپنے بیڈروم دی کھڑکی چوں باہر دیکھن لگ پئی۔ 
باہر آکاش تے چن چمک رہیا سی۔ 
کِتے کوئی بدل نہیں، ہوا دا بھورا نہیں سی۔ 
چن وی شائد اوس وانگ اکلا ہے تے اکلا ہی سفر طے کر رہیا ہے۔ 
اوس نے آپنی تُلنا چندرما نال کیتی۔ 
اوس نے اکھاں بند کر کے سون دی کوشش کیتی پر سوں نہ سکی۔ 
چانن وچ اوس نوں نیند نہیں آؤندی۔ 
انھیرا اوس نوں بڑا چنگا لگدا ہے۔ 
کمرے دی بتی بند کر کے آپنے بسترے تے لیٹ کے اوہ آپنے خیالاں دی دنیا وچ گواچ جاندی تے پھیر پتا نہیں کدوں اوس دے وچاراں دے گھوڑے دوڑ دوڑ کے تھک جاندے نیں تے اوہ نیند رانی دی گود وچ چلی جاندی ہے۔ 
باراں وج گئے۔ 
امن حالی وی پڑھ رہیا سی۔ 
اوس نوں چیتے آؤندا جدوں اوہ کالج وچ پڑھدی سی تاں ہوسٹل وچ اوس دی رُوم میٹ ہوندی سی کرن۔ 
دوواں دی اکثر رات نوں لڑائی ہو جاندی سی۔ 
کرن رات نوں پڑھدی دیر تک پر رجنی رولا پاؤندی سی کہ چھیتی بتی بند کر دے۔ 
مینوں لائٹ وچ نیند نہیں آؤندی۔ 
تھک ہار کے دوویں سوں جاندیاں۔ 
اوس نوں اک اک گل یاد آ رہی سی۔ 
کرن سویرے اُٹھ کے اوس واسطے میس چوں گرم گرم چاء لے کے آؤندی لؤ جی مہارانی جی چاء پی لؤ اوہ چاء پیندی۔ 
پھیر دوویں مل کے روم صاف کردیاں۔ 
فٹافٹ کپڑے پریس کردیاں۔ 
میس وچ جا کے نشاتہ لیندیاں تے بھجو بھجائی وچ کالج جا پہنچدیاں۔ 
شامیں واپس آ کے وی ایہو نٹھ بھج ہوندی سی پر اودوں جیون دا اک مزا سی۔ 
اوہ سوچدی۔ 
امن نے لائٹ بند کر دتی تے آ کے اوس دے نال بیڈ تے پے گیا۔ 
رجنی نے جان بجھ کے اکھاں بند کر لئیاں پر امن نے آپنی بانہہ اوس دی گردن دوالے لپیٹ دتی۔ 
رجنی نوں لگیا جیویں اوس دا دم گھٹ رہیا ہووے پر اجیہے واقعے تے اوہ مشین بن جاندی۔ 
ایہہ روز دا ہی کم سی۔ 
اوس اندرلی عورت مر چُکی سی۔ 
اوس نوں لگدا سی جیویں امن کسے مری ہوئی عورت نال بلاتکار کردا ہے روز پر اوہ کہندی کجھ نہیں۔ 
ایہہ ادھ گھنٹہ اوس نوں کٹھن اوکھیائی وچوں لنگھنا پیندا تے پھیر دُوجے دن تک سبھ کجھ شانت ہو جاندا۔ 
اوہ آپنے خیالاں وچ گم ہو گئی۔ 
امن دے گھراڑے اوس نوں سون نہیں دیندے۔ 
اوہ پاسا پرت کے باہر ویکھن لگ پیندی ہے۔ 
باہر ٹھنڈی چاننی چھڑکی ہوندی ہے جیویں قدرت نے۔ 
اوس دا من کردا ہے کہ اپنا منجا چک کے باہر ویڑھے وچ جا پوے پر منجا کیویں چکے۔ 
اوس نوں آپنی بے وسی تے غصہ جہیا آیا۔ 
کیہو جہیا کتا ملک اے۔ 
نہ پین دی آزادی، نہ کھان دی، نہ جیون دی۔ 
اوہ مُڑ انھیر وچ جھاکن لگ پئی۔ 
اوس نوں لگدا کہ اوس نال ربڑ دا کوئی گُڈا پیا ہے، آدمی نہیں۔ 
امن نے پاسا لیا تے رجنی آپنے ماضی وچ گم ہو گئی۔ 
اوس نوں یاد آؤندا ہے ہوسٹل دے وچ ہی اوہ تے کرن کنی کنی دیر تک باہر گراؤنڈ وچ پئیاں رات نوں گلاں ماردیاں رہندیاں سن۔ 
کڑیاں ایدھر اودھر رولا پاؤندیاں پھردیاں۔ 
گِدھے پیندے، بھنگڑے پیندے تے ادھی ادھی رات تک مستانیاں ہوئیاں کڑیاں محفلاں لائی رکھدیاں۔ 
رجنی اوہناں دی ہیروئین سی۔ 
کوئی وی پروگرام ہوندا اوہ اگے ہوندی۔ 
اوہ جیویں ہوسٹل دے رونق سی۔ 
اوہ آپنیاں لکھتاں کوتاواں کڑیاں نوں سناؤندی تے کڑیاں وی سواد لے لے کے اوس توں شعر سُندیاں۔ 
اوہ مستانی عمر سی۔ 
اوس نوں یاد آؤندا اک دن جدوں اوہ اجیہی چاننی رات وچ باہر دھرتی تے ہی کرن دی گود وچ سر رکھی پئی سی تاں کرن نے کہیا سی۔ 
رجنی توں میری بھابھی بن جا۔ 
کیوں؟ اوہ چلک پئی۔ 
کیونکہ توں مینوں بہت پیاری لگدی ایں۔ 
دیکھ میرے بھرا دی گرم کپڑے دی ہوزری ہے۔ 
بہت پیسہ ہے اوس کول۔ 
اوہ تینوں بہت پیار کرے گا۔ 
توں عیش کریں گی۔ 
نہیں کرن، مینوں تاں وپاری لوک اوویں چنگے نہیں لگدے۔ 
تینوں پتا ہے میرا ٹیسٹ کیہ ہے۔ 
میرا پتی کوئی شاعر ہووے گا، کوئی کوی ہووے گا، جاں کوئی کلاکار۔۔۔ 
اوہ خیالاں وچ گم ہو گئی۔ 
ٹھیک ہے کروا لے شاعر نال ویاہ۔ 
بھُکھی مریں گی ساری عمر۔ 
عاشقاں دیئے اولادے۔۔۔۔ 
کرن اوس دا سر بھُنجے رکھ کے غصے وچ پیر پٹکدی چلی گئی سی۔ 
رجنی نوں چیتے آیا پھیر پتہ نہیں سماں کیویں اُڈ گیا۔ 
پتہ نہیں کداں اوس دا ویاہ امن نال ہو گیا۔ 
امن، جو کہ انگلینڈ وچ جمیا پلیا سی، اوہ بھی شائد گلیمر وچ پھس گئی سی۔ 
امن دی سُندرتا نوں دیکھ کے نا نہ کرسکی پر ہُن لگدا اے جیویں سبھ کجھ غلط ملط ہو گیا ہے، اوہ سوچدی جیویں اوس نے ویاہ نہیں کروایا سگوں آتما ہتیا کیتی ہے۔ 
امن نال کدے وی اوس دے وچار نہ ملک سکے۔ 
اوہ سریلے درد بھرے گیت لگا لیندی ہے، کدے ٹیپ ریکارڈر تے تاں امن اوس نوں بند کر کے کوئی انگریزی کیسٹ چڑھا لیندا ہے۔ 
اوس نوں اوس دیاں ہندی فلماں کدے چنگیاں نہیں لگیاں۔ 
رفیع دی آواز، مکیش دا درد، وارث دی ہیر تے شِو دی پیڑ کسے چیز دا وی تاں۔۔۔ 
امن نوں پتا نہیں ہے۔ 
اوہ صرف سریر دا سنبدھی ہے، وچاراں دا نہیں۔ 
اوس نوں لگدا جیویں اوہ اک دیہہ دا رشتہ نبھا رہی ہے، جی نہیں رہی۔ 
گھڑی نے اک وجن دا سنیہا دتا پر رجنی دیاں اکھاں نوں دور دور تک نیند نہیں آ رہی سی۔ 
اوہ پھیر سوچاں دے گہرے سمندر وچ جا ڈُبکیاں لاؤن لگی۔ 
اوس نوں یاد آیا، اوس نے اک دن کھجھ کے امن نوں کہہ دتا سی۔ 
امن چل آپاں بھارت چلیئے۔ 
اوتھے آپاں نوں چنگی نوکری مل جاوے گی۔ 
چل آپاں اک پیاری جیہی دنیا وسایئے، اوتھے چل کے۔۔۔ 
تینون پتا اے۔۔۔ 
مین برٹش ہاں۔۔۔۔ 
برٹش ہوون دا مطلب اے ساری دنیا وچ میری قدر ہے۔ 
پھیر ایتھے کیہ کمی ہے۔ 
حالی توں نویں نویں آئی ایں پنج ست سال ایتھے رہ کے دیکھ توں وی۔ 
برٹش پاسپورٹ لے لے ۔۔۔۔ 
پھیر تینوں پتا لگے گا کہ کیہ قدر ہے۔ 
میرے کارن توں ایتھوں دی شہری بن جاویں گی۔ 
چھیتی ہی اوہ پتہ نہیں کیہ کیہ بولدا گیا۔ 
رجنی نوں اپنے آپ تے غصہ جیہا آیا۔ 
اوس دا جی کیتا کہ اپنا پاسپورٹ پھاڑ کے ٹوٹے ٹوٹے کر کے اوس دے اگے سُٹ دیوے۔ 
ایہہ کیہو جیہی ترس یوگ حالت ہے کہ اوس دا اپنا کوئی وجود نہیں ہے۔ 
اوہ جو کجھ ہے امن دے کارن۔ 
اوس نوں لگیا جیویں اوہ لنگڑی ہے تے امن اک لاٹھی ہے، جس دے سہارے اوہ کھڑی ہے جاں اوہ اک اجیہی چکنی بھومی ہے، جتھے صرف امن ہی اوس دا سہارا ہے۔ 
جے کتے اوہ اک قدم وی اوس نوں چھڈ کے ایدھر اودھر ہو گیا تاں اوہ بھنجے جا پوے گی۔ 
اوس نوں آپنے آپ تے ترس جہیا آیا۔ 
کاش اوہ آپنا ملک چھڈ کے اینی دور نہ آئی ہوندی۔ 
اوس نوں آپنا آپ بے عزتا جہیا لگدا۔ 
اوس نوں یاد آیا کئی دن ہوئے امن اوس تے ورس پیا سی، بھاویں اوس نوں غصہ گھٹ ای آؤندا اے پر کدے کدے اوس دے ٹھنڈے ویہار نوں دیکھ کے اوہ چڑ جاندا سی۔ 
اوہ اوس دے جنم دن تے اوس لئی گھڑی لے کے آیا سی۔ 
رجنی نے گھڑی ہتھ تے بنھن دی بجائے دراز وچ رکھ دتی۔ 
راجی میں گھڑی تیرے واسطے لے کے آیا ہاں، سنبھال کے رکھن لئی نہیں۔ 
اوہ غصے وچ اُبل رہیا سی۔ 
امن مینوں گھڑی بنھنا چنگا نہیں لگدا، جدوں گھڑی ہتھ تے ہووے تاں مینوں ٹائم ویکھ ویکھ کے لگدا ہے کہ میں اپنا سماں برباد کر رہی ہاں۔ 
زندگی ہتھ چوں نکلدی جا رہی ہے ہر جدوں ٹائم نہ دیکھیے تاں لگدا ہے کہ وقت گذر رہیا ہے۔ 
پلیز توں مائنڈ نہ کریں۔۔۔ 
اوہ حلیمی نال بولی سی۔ 
ٹھیک ہے گھڑی دی گل تاں چھڈ دے۔ 
میں کدی وی تینوں آپنے پیار دا جواب پیار وچ دیندیاں نہیں دیکھیا۔ 
توں ہمیشہ ایداں رہندی ایں چُپ چُپ۔۔۔۔ 
ایتھوں تک کہ بستر وچ وی مینوں لگدا اے کہ توں آپنی جاب کر رہی ہین۔۔۔۔ 
پیار نہیں۔۔۔ 
اوہ غصے نال کنب رہیا سی۔ 
امن توں ٹھیک آکھدا ایں کہ میں تیرے پیار دا جواب پیار وچ نہیں دیندی۔ 
آخر کدوں تک کوئی ایکٹنگ کر سکدا ہے۔ 
میں پیار دی ایکٹنگ کر کے تھک گئی ہاں امن۔۔۔ 
میں ذہنی طور تے بہت اکلی ہاں۔ 
ایہہ ولیتی جیون میری روح دے تھلاں نوں نہیں بھر سکیا۔ 
مینوں لگدا اے اسیں دو الگ الگ کلچر ہاں، جو ساڈے ماپیاں دیاں غلطیاں کارن اکٹھے ہو گئے ہاں۔۔۔۔ 
نہ تیرے نال انصاف ہو رہیا ہے تے نہ میرے نال۔ 
راجی کیوں؟ کس لئی؟ کیہ میں تینوں پیار نہیں کردا؟ کیہ توں میرے نال خوش نہیں ہیں؟ کیہ میں خوبصورت نہیں ہاں؟ دس کیہ کمی ہے میرے وچ۔۔۔۔؟ 
اوہ اوس دا موڈھا پھڑ کے ہلا رہیا سی۔ 
امن تیرے وچ کوئی کمی نہیں ہے۔ 
توں بہت خوبصورت ہیں۔ 
جوان ہیں تے اوہ سبھ کجھ مینوں دے سکدا ہیں جو ہر عورت آپنے مرد توں چاہوندی ہے پر کدے کدے زندگی وچ ایسی سٹیج وی آؤندی ہے امن، جدوں بندہ چاہوندا ہے کہ اوہ کسے نال انٹرکورس کرے۔ 
صرف گلاں باتاں راہیں سوال جواب کرے تے جدوں اگوں اوس نوں برابر دا جواب نہیں ملدا تاں بندہ ہار جاندا ہے۔ 
ٹُٹ جاندا ہے، اوس دا من مر جاندا ہے، جیویں میرا مر گیا ہے۔۔۔۔ 
اوہ بولدی چلی گئی تے امن اوس دے مونہہ ول دیکھدا رہ گیا۔ 
اوہ دن گیا تے اج دا دن آیا، مُڑ کے امن نے اوس توں کوئی اچیچی سدھر نہیں رکھی۔ 
اوہ خود تاں پہلاں توں ہی ٹُٹی ہوئی سی۔ 
سماں گزر رہیا سی۔ 
ہن اوہ دوویں رُوم میٹ وانگ سن۔ 
دوویں سویرے اُٹھدے، آپنے آپنے کماں تے چلے جاندے۔ 
شامیں اکٹھے ہوندے، کھانا مل کے بناؤندے، اکٹھے کھاندے، کِتے گھم پھر آؤندے تے پھیر سوں جاندے۔ 
ایہہ اوہناں دا نت ویہار بن گیا سی۔ 
دوہاں نوں اک دوجے نال کوئی شکوہ نہیں سی۔ 
سوچدے سوچدے پتہ نہیں کدوں رجنی دی اکھ لگ گئی۔ 
پتہ اودوں لگیا، جدوں گھڑی دی ٹن ٹن نے ست وجے دا الارم دتا۔ 
اوس نے اونیندیاں اکھاں نال آپنے سجے پاسے ول دیکھیا۔ 
تھرمس وچ اوس لئی چاء رکھ کے امن آپنی چاء پی گیا سی شائد۔ 
اوس دا وی کم تے جان دا وقت ہو گیا سی۔ 
اوہ ٹٹے سریر نال اُٹھی تے کپ وچ چاء پا کے پین لگ پئی۔ 
گرم گرم چاء نے اوس دی نیند کھول دتی تے اوس نے اجیہی چاء پیاؤن لئی آپنے روم میٹ دا دِلوں شکریہ ادا کیتا۔ 
وینا ورما ببیہے دا آہلنا سوئے دے کنڈھے تے اگے چھوٹے چھوٹے سرکنڈے دیاں ٹاہنیاں نال لمکدے ‫ ببیہے دے آہلنیاں نوں ویکھ کے کنی وار اوہناں دی کلاکاری، فن اتے ہنر مندی دی داد بدو بدی ہی دینی پیندی ہے۔ 
دوروں لٹکدے ایہہ اہلنے کسے سیانے دے بنائے ہوئے کسے سندر ڈیزائن والے محل توں گھٹ نہیں جاپدے۔ 
کنی واری میں ایہناں آہلنیاں نوں چھو چھو کے ویکھیا ہے پر توڑیا کدے نہیں۔ 
پتہ نہیں کیوں ایہناں چھوٹے چھوٹے گھراں نوں ویکھ کے لگدا ہے جے میں ایہناں نوں چھوہیا تاں ایہہ گر جان گے۔ 
ٹٹ جان گے۔ 
کسے خوبصورت سپنے دی طرحاں پر جدوں تڑکے تڑکے اٹھ کے سوئے ول گھمن جاؤ تاں رات دی آئی انھیری کارن اہلنے ٹٹ کے زمین تے گرے پئے ہوندے نیں تے ببیہے وچارے ہور آہلنیاں نوں بناون وچ جٹے ہوندے ہن۔ 
اج وی جدوں میں مونہہ انھیرے ہی اٹھی تے تازی ہوا نے کھیتاں ول جبریں میرے قدم موڑ دتے تاں ببیہے آپنے آہلنے بناون وچ نویں سریوں جٹے ہوئے سن کیوں کہ راتیں آئی انھیری نے اوہناں دے گھر جڑھوں اُکھاڑ سٹے سن۔ 
عام جیون دیاں تلخیاں اتے مانسک تناو کارن چڑے ہوئے اتے تھکے ہوئے من نوں پنچھیاں دی ایہہ ان تھک کھید ویکھ کے عجب جیہی شانتی ملی۔ 
‫ ببیہے دا اک بچہ اکلا ہی کارا گری نال اپنا آہلنا بنا رہیا سی۔ 
اوس نوں ویکھدے سار مینوں اندو دیدی یاد آگئی۔ 
جو کئی وار کہندی ہوندی ہے۔ 
ببیہے نوں آپنے آہلنے نال بڑا پیار ہوندا ہے۔ 
آپنا آہلنا بناون وچ ایہہ اپنا سارا سماں، کھڑ کھڑاوندی رت اتے انیکاں سویراں اتے شاماں لگا دیندا ہے، تاں ہی تاں ایس دا آہلنا اینا سوہنا ہوندا ہے۔ 
میں ہس کے کہندی ہاں دیدی ایہہ ببیہا آپنا آہلنا بنا کے کیوں سماں کھراب کردا ہے، جتھے جی چاہے رہے بتھیرے درخت نیں، باغ بغیچے نیں، جتھے جی کرے اسماناں وچ اُڈاریاں لاوے ایہدی بڑی قبیل داری ہے، بئی ایہہ سارا دن بڑھیاں وانگ گھر ہی سنبھالدا رہندا ہے۔ 
آپنا سندر سماں جتھے جی کرے گزارے، دیدی ہس پیندی ہے۔ 
گڈی توں حالے بچی ہیں وڈی ہوویں گی تاں تینوں پتہ لگے گا کہ پنچھی لئی آہلنا اتے آدمی لئی گھر کنا ضروری ہے۔ 
صاف ستھرا پیار جیہا گھر۔ 
موسمیں اڈاریاں لگا کے رات دی مٹھی نیند تاں آپنے ٹھکانے تے ہی آوندی ہے۔ 
جو اُڈاریاں لاندے ہن اوہناں نوں ہی پتہ ہے کہ آہلنا کنا ضروری ہے۔ 
دیدی دی گل سن کے میں کنی دیر تک اوس آہلنے ول ویکھدی رہندی جو ہوا وچ ہلارے لے رہیا ہوندا تے کدے پھرپھر کردی اوس چڑی ول جو آپنا آہلنا چھڈ کے میرے وچاراں وانگ پلاں وچ ہی دور آکاش وچ گواچ جاندی۔ 
مینوں اوس دے آہلنے نالوں اوس دی اڈاری زیادہ پیاری لگدی ۔ 
گھر آکے میں کوئی اخبار، ناول جاں رسالہ پڑھن لگ جاندی جاں کسے سہیلی نال گپاں مارن لگ پیندی ہاں پر دیدی ہتھ وچ جھاڑو پھڑ کے جھٹ پٹ فرشاں نوں صاف کردیندی ہے جھوٹھے پئے بھانڈیاں نوں سونے چاندی دے بنا دیندی ہے۔ 
ٹٹی پھٹی انگیٹھی نوں گلی مٹی نال لِپ پوچ کے کسے فیشن ایبل کڑی دی طرحاں چمکا دیندی ہے۔ 
گھردیاں چھتاں تے پانی ڈولھ ڈولھ کے ڈریسنگ ٹیبل دا شیشہ بنا دیندی ہے کسے نوں آواز نہیں ماردی، جدوں کہ گھر وچ کم کرن لئی نوکردے کیتے ہوئے کم نوں وی دوہری وار اوس تے کھجھ آوندی ہے اوہ نوکر دے کیتے ہوئے کم نوں وی دوہری وار کیوں کرن لگ جاندی ہے۔ 
شائد ایس نوں آپنے آپ تے کجھ زیادہ ہی مان ہے۔ 
پچھن تے کہندی ہے کدے نوکراں دے ہتھاں وچ وی گھر چلے نیں۔ 
ایہہ تاں ماڑی موٹی مدد نوں ہوندے نیں، سارا بھار ایہناں تے سٹیا تاں بھج جان گے کم چھڈ کے۔ 
چپ چاپ کم وچ لگی دیدی مینوں ببیہاہی جاپدی ہے۔سارادن 
آہلنا سجاؤندی رہندی ہے۔دیدی 
دے گورے گورے ہتھاں وچ لگی پانڈو مٹی کالی لگدی ہے۔کالے 
کولیاں دی راکھ مہندی نوں مات پاؤندی ہے۔کم 
کردی اوہ کدے کدے اپنے لمبے رکھے والاں دا جوڑا بنھ لیندی ہے۔تاں 
جیویں کوی مہان سپونی لگدی ہے۔سارادن 
سکول وچ لگا کے اوہ شام نوں نہیں تھکدی۔میںحیران 
ہاں۔دیدی 
نے اپنا سارا خوبصورت وقت گھر بناؤن وچ لگا دتا۔کنی 
سوہنی ہے اوہ۔شاید 
پریاں دیدی ورگیاں ہوندیاں ہون گیاں،جدوں کدے مینوںاوہ پریاں دی کہانی سناؤندی تاں میں سوچدی۔پریاں 
جیہناں نوں دیکھ کے دیوتے راہ بھل جاندے نیں۔اینی 
سوہنی ہوکے وی جدوںاوہ آپنے سونے ورگے رنگ نال میل کھاندا کوی کپڑا نہیں پاؤندی تاں مینوں لگداہے کہ ایہہ تھوڑی کنجوس ہے۔پیسے 
بچاؤن دی ماری کپڑے نہیں سلواندی ہونی پر دوجے ہی پل رنگ برنگے کپڑیاں نال بھریاں الماریاںاتے ٹرنک میرے خیالاںپھوک نوںمارکے اڈا دیندے ہن۔ 
اوس دی گورے چٹے پیراں وچ پھٹیاں بیائیاں جیویں شیشے وچ تیڑاں پے گیاںہون پر اوہ ایہناں سبھ توں بے خبر اپنی دنیا وچ مگن ہے ببیہے دی طرحاں۔ 
میں کئی وار ہس کے کہندی ہاں۔ 
دیدی توں ببیہا ہی تاں ہیں۔ 
اپنا کوئی خیال نہیں رکھدی پر آہلنا بڑا سوہنا سجا رکھیا ہے۔ 
میریاں سہیلیاں کہندیاں نیں گڈی تھوڈا گھر بڑا صاف ستھرا اتے خوبصورت ہے، بھاویں بھنجھے بہہ کے چول کھا لؤ تاں مینوں عجیب جیہی خوشی ہوندی ہے۔ 
دیدی سویرے ہی کسے کم پٹیالے چلی گئی سی۔ 
میں ایکل جیہی محسوس کردی۔ 
پیر جیہے ملدی اُپر چھت تے چلی گئی سی۔ 
روشن داناں توں چوں گُٹر گُوں دی آواز آ رہی سی۔ 
شائد کبوتر آبیٹھے سی۔ 
کبوتراں نے گھاء پھوس دے تنکیاں نال لگدائے اج ہی آہلنا پایا سی۔ 
ادھا کو پھوس کندھ نال لگدا اے بسترے تے ڈگیا پیا سی۔ 
میرا جی جیہا کاہلا پے گیا۔ 
میں پورا زور لاکے چھوٹو نوں آواز ماری کہ آکے چبارہ صاف کر دیوے۔ 
بے منی جیہی ہو کے میں سکھر چھت تے چلی گئی۔ 
بنیرے تے کھڑ کے ویڑھے وچ جھات ماری تاں لوٹنیاں پوٹنیاں کھاندے جھوٹھے بھانڈے، بے ترتیبی نال پئیاں چیزاں، اُلٹے سدھے وچھے پئے ہور نک سک نوں دیکھ کے میرا جی اکلہکان جیہا ہو گیا۔ 
ویڑھا کبوتراں دے آہلنے دا نظارہ پیش کر رہیا سی۔ 
شام اتر آئی سی۔ 
جی کیتا نبیرے توں ہی اڈاری مار کے کِتے چلی جاواں پر انھیرا ہو چلیا سی۔ 
اڈاری لاؤن دا نہیں سگوں آہلنے وچ مڑ آون دا وقت ہو گیا سی۔ 
میں آپنے آپ نوں گھڑیسدی جیہی پوڑیاں اُتر آئی۔ 
شاید چھوٹو نوں میری آواز سنائی نہیں سی دتی۔ 
میں باہر چبوترے تے کھڑے ہو کے اوہنوں اُچی جیہی آواز دتی۔ 
اوہ ساہمنے گلی دے منڈیاں نال گولیاں کھیڈ رہیا سی۔ 
مینوں وش چڑھ گئی۔ 
کیہ گل ہے وے۔ 
تیرے کھیڈن دا ٹائم اے ایہہ۔بھانڈے 
صفائیاں کون کرو؟ اوس نے حیرانی نال میرے ول ویکھیا پھیر اپنی بانہہ نال اپنا مونہہ پونجھدیاں بولیا میں تے شام نوں کوئی کام نہیں کرنا جی۔ 
کیوں توں نواب لگا ایں ایتھے بئی گھر دے مالک کم کرن تے توں باہر مزے نال بنٹے کھیڈدا پھریں؟ مینوں اپنا غصہ قابو کرنا مشکل ہو گیا سی۔ 
نہیں چھوٹی دیدی۔ 
اصل میں بڑی دیدی کہتی ہیں کہ تم سارا دن کام کرتے ہو توں شام کو تھوڑا پڑھ لیا کرو یا کھیل لیا کرو۔ 
آج دیدی گھر نہیں تھے۔ 
نہیں تووہ مجھے پڑھایا کرتے ہیں۔ 
اوہ ڈر ڈر کے بول رہیا سی۔ 
چنگا اج تاں گھرے آکے کم کرلے۔ 
میں تیری وڈی دیدی نہیں ہیگی بئی تیرے ونڈے دے بھانڈے مانجوں گی ۔ 
آکھ میں برانڈے وچ لگے وڈے شیشے وچ اپنا چہرہ مینوں دھندلا نظر آرہیا سی۔ 
میں شیشے تے انگلی پھیری تاں میری اُنگلی تے مٹی لگ گئی۔ 
آہ شیشہ وی صاف نہیں کیتا چھوٹو۔۔۔ 
کیہہ کری گیا ایں سارا دن؟ پر چھوٹو چپ چاپ سر سٹی بھانڈے مانجن وچ مگن سی۔ 
میں انگلی نوں ساہمنی ڈسٹیمپرکیتی کندھ نال پونجھ دتا۔ 
مٹی ہس پئی۔ 
میں کلی تے لٹکدے تولئے نال مٹی صاف کرن دی کوشش کیتی پر مٹی مینوں مونہہ چڑا رہی سی۔ 
میں غصے نال اوس نوں گھوریا۔ 
اوہ سادگی نال بولی۔ 
اج ببیہا آہلنے وچ نہیں ہے۔ 
انتیا نے واشنگ مشین وچ پاون لئی گھر دے سارے میلے کپڑے اکٹھے کیتے۔ 
روی دے کپڑیاں دی الماری اوس نے کھولی تاں پنڈ کپڑیاں دی دھون والی اکٹھی ہوئی پئی سی، کپڑے الماری چوں کڈھدے سمے اک بھاری لفافہ انیتا دے پیراںوچ آ ڈگا۔ 
انیتا نے سرسری لفافے نوں کھول کے ویکھیا۔ 
اوس وچ کجھ پرانیاں تصویراں سن، شائد روی دے کالج دے سمے دیاں۔ 
اک بلیک اینڈ وائٹ تصویر سی کسے کڑی دی جس نیچے لکھیا ہویا سی اونلی فار روی سیما، روی دی سہیلی ہونی کوئی۔ 
سوچ کے اوہ ہس پئی تے لفافہ اوتھے ہی رکھ دتا۔ 
روی سوہنا ہی اینا سی کہ کوئی وی کڑی اوس نوں پیار کر سکدی سی۔ 
روی نے کدے آپنے کسے رلیشن بارے انیتا نال گل نہیں کیتی سی۔ 
کنا گھٹ بولدا ہے اوہ۔ 
روی دے کپڑے سی جو اوہ ہمیشہ الگ دھوندی سی جو کدے غلطی نال اوہ اوس دا کوئی کپڑا باقی کپڑیاں نال دھو دیندی تے ماڑا موٹا رنگ کسے کپڑے دا لگ جاندا تاں روی توں برداشت نہیں سی ہوندا۔ 
کہندا تاں بھاویں کجھ وی نہیں سی اوہ۔ 
پر کافی دیر تک چپ رہندا تے اوس دی ایہہ چپ ہی تاں انیتا توں برداشت نہیں سی ہوندی۔ 
کنا سوہنا لگدا ہے روی جدوں ہسدا ہے، گلھاں وچ ٹوئے پیندے نیں تے ہسن لگیاں کدے وی کھل کے نہیں ہسدا بلھاں وچ ہی ہاسا دبا لیندا ہے۔ 
تے اجیہا کردے سمے کنا سندھوری ہو جاندا ہے اوس دا رنگ۔ 
کون کہہ دیوے گا کہ ایہہ منڈا انگریز نہیں ہے۔ 
جیکر اوس دے کالے وال نہ ہوون تے گڑ ورگی مٹھی پنجابی نہ بولے تاں۔ 
انیتا روی دی الماری ٹھیک کردی ہوئی روی دے خیالاں وچ گم ہو گئی سی۔ 
انیتا دیاں سہیلیاں کئی وار اوس دی قسمت تے رشک کردیاں نیں کہ کنا سوہنا پتی ملیا ہے اوس نوں۔ 
اوہ وی دوجی وار جیویں اوس دی قسمت ہی گھل گئی سی۔ 
اوس نوں خود وی یقین نہیں آیا سی، جدوں روی نے اوس نوں ویکھدے سار ہی ہاں کر دتی سی۔ 
ہلکا جیہا مسکرایا سی اوہ تے انیتا جیویں اندروں کتے وِنھی گئی سی۔ 
کنا رنگ روپ سی روی دے چن چکر تے، چھ فٹ قد ہونا ایں، کھُلا ڈلا جسم۔ 
ہر ویلے ہسدیاں اکھاں تے سدھے واہے وال اوس دے متھے نوں ہور وی چوڑا بنا دیندے۔ 
مضبوط قد کاٹھ دا اوہ پورا پنجابی جوان سی۔ 
انیتا تاں اوس دے ساہمنے بالڑی جیہی لگدی سی۔ 
اوس ویلے اوہ روندی روندی ہس پئی سی جدوں گھروں ترن ویلے اوہ ڈیڈی دے گل لگ کے رو رہی سی تے روی نے اوس نوں گودی وچ بچیاں واننگ چک کے کار وچ بٹھا لیا سی۔ 
گلی جنی تیویں نہیں۔ 
کیویں سارا ٹبر دکھی کر رکھیا اے؟ روی نے کہیا تے سارے پاسے ہاسا پے گیا سی۔ 
انیتا نوں بڑا چنگا لگا سی روی دا اوس نوں بانہاں وچ چکنا۔ 
اوس نوں لگیا سی جیویں اوہ پھلاں توں وی ہولی ہو گئی ہووے تے اوس دے تن تے من دی ساری پیڑ روی دی اک چھوہ نے ہر لئی ہووے۔ 
ایہہ چھوہ اوہ کدے نہ بھل سکی۔ 
اوس نوں یاد آوندا لئی وار مم کہندی ہوندی سی۔ 
بیٹے جے آدمی چج دا ہووے تاں عورت واسطے ایتھے ہی سورگ ہے ۔ 
انیتا نوں پہلاں ماں دی ایہہ گل کنی بودی تے ہاسو ہینی جاپدی سی۔ 
آدمی دا تاں ذکر چھڑدے ہی اوس دیاں اکھاں ساہمنے رمیش دا چہرہ گھم جاندا سی تے نال ہی اوس دیاں ناساں وچ نفرت دا زہر جیہا چڑھدا۔ 
زمیش۔۔۔ 
اوس دا آدمی جس نے اوس دی زندگی تباہ کر کے رکھ دتی سی۔ 
ماں باپ دی ضد تے بھین بھراواں دیاں نصیحتاں دے ساہمنے اوس دی اک نہیں چلی سی۔ 
پڑھائی ختم ہوندے سار ہی اوس دا رشتہ پکا کر دتا گیا سی۔ 
اسیں کیہڑا تیری کمائی کھانی ہے۔ 
آپنے گھر جا تے سیٹل ہو۔ 
ساڈی وی چنتا مُکے ممی اوس نوں سمجھاوندی ہوندی سی۔ 
پر میں حالے پڑھنا چاہندی ہاں ممی۔۔۔ 
اوہ ویاہ دے چکراں وچ پینانہیں چاہندی سی۔ 
بتھیرا پڑھ گئی تیری وڈی بھین دا ویاہ تاں سولاں سالاں دی عمرے کر دتا سی۔ 
تینوں تاں سکھ نال اُنیواں لگ گیا اے۔ 
ماں پچھلا اِتہاس کھول کے بیٹھ جاندی۔ 
اوس نے گھر دے سارے جیاں نال گل کرن دی کوشش کیتی سی پر کوئی اوس دی گل سنن نوں تیار نہیں سی، جیویں سبھ نوں اوس دے ویاہ دا چاؤ چڑھیا سی۔ 
انیتا نوں لگ رہیا سی،جیویں ویاہ کرواکے اوس دے گل وچ رسہ پے جاوے گا۔ 
سارے بھین بھرا اوس تے جان دیندے سی۔ 
گھر وچ سبھ توں چھوٹی سی اوہ۔ 
بچیاں ورگیاں عادتاں سی اوس دیاں۔ 
کدے پانی دا گلاس تک آپے بھر کے نہیں پیتا سی سارے گھر دے اوس دی تھانیداری من دے سی پر ویاہ نہ کروان دے حق وچ اوہ اک ووٹ وی نہ لے سکی۔ 
گھردیاں نے بہت امیر گھروار ویکھیا تے انیتا دا ویاہ شان شوکت نال کر دتا۔ 
سارے خوش سن کہ دماغ توں بھار لتھا۔ 
چھ کُو مہینے ٹھیک نکلے پھیر رمیش نے اپنا اصل روپ ساہمنے لیاندا۔ 
مہینہ، مہینہ گھر نہ آوندا گھر آوندا تاں مگر ہی کڑیاں دے فون آونے شروع ہو جاندے۔ 
انیتا اوہنوں دبی زبان وچ کہہ چکی سی کہ اوہ اوس دے نال جانا چاہندی ، جتھے اوہ نوکری کردا ہے۔کسے 
ہوٹل وچ مینجر لگا ہویا سی اوہ پر رمیش ہر واری ٹال جاندا۔ 
آپنے جنم دن تے وی اوہ جد گھر نہ آیا تاں انیتا اوس نوں سرپرائز دین لئی کار لے کے تر پئی۔ 
ہوٹل وچ پہنچی ، رمیش دا اپارٹمنٹ پچھیا دھڑکدے دل نال اوس نے بیل کیتی۔ 
ہتھاں وچ پھڑیا پھلا دا گلدستہ اوس نے اپنے پچھے چھپا لیا۔ 
سوچیا پہلاں رمیش دا مونہہ چمیں گی پھیر گلدستہ دیوے گی۔ 
رمیش نے ادھ سرتی جیہی وچ بوہا کھولیا۔ 
ادھ ننگا جیہا اوہ انیتا نوں ویکھ کے گھبرا گیا۔ 
اوہ یو؟ اوہ یکدم پچھے ہٹیا۔ 
ہیپی برتھ ڈے ٹو یو مائی لو۔ 
انیتا نے رمیش دے بلھ چمے۔ 
ہو ازدئیر رمی ڈارلنگ۔ 
رمیش دے پچھوں زنانہ آواز آئی ۔ 
انتیا بھج جے اندر چلی گئیی۔ 
رمیش دے بیڈ تے اک گوری کڑی لیٹی ہوئی انیتا تے جیویں کپڑیاں نوں اگ لگ گئی سی۔ 
کون ہے ایہہ کڑی ؟ اوہ جان بجھ کے پنجابی بولی۔ 
میری فرینڈ ہے۔۔۔ 
رمیش نے اکھاں جھکا لئیاں۔ 
فرینڈ ہے تاں تیرے بیڈ وچ کیہہ کر رہی ہے؟ اوس نے رمیش دے موڈھے پھڑ کے ہلونے۔ 
ریسٹ کر رہی ہے تھکی ہوئی سی۔ 
رمیش چوراں وانگ بولیا۔ 
میرے وی دوست نیں، میں تاں کدے تھکاوٹ لاہن لئی کسے بندے دے بیڈ وچ نہیں گئی۔ 
تیری کوئی خاص دوستی ہے ۔۔۔؟ 
انیتا دا خود تے قابو نہیں رہیا سی۔ 
اوہ سمجھ گئی کہ رمیش اوس نوں اپنے کول کیوں نہیں بلاونداسی۔ 
مینوں پتہ اے تیرے دوستاں بارے۔۔۔ 
توں جو جو کردی رہی ہیں میرے توں چھپیا نہیں۔ 
رمیش نوں جیویں گل سُجھی۔ 
پر تیرے ورگی نہیں یاں میں گھر وچ بیوی کیک لئی بیٹھی ہووے تے توں ایتھے تھرڈ کلاس گرل فرینڈ نال سوندا پھریں۔ 
تھرڈ کلاس ایہہ نہیں توں ہیں جو بناں بلائے ایتھے آئی ہیں۔۔۔ 
رمیش توں اوس کڑی دی بے عزتی برداشت نہ ہوئی۔ 
میں تاں بنا بلائے آئی ہاں تے ایس نوں برات لین گئی سی؟ انیتا نے نفرت نال اوس کڑی ول ویکھیا۔ 
ایہہ تاں شروع توں ہی میرے نال رہ رہی ہے، کوئی نویں گل نہیں ہے۔ 
اوس نے بے فکری نال سگریٹ جلائی۔ 
پھیر میرے نال ویاہ کیوں کروایا جدوں تیرے کول پہلاں ہی عورت سی۔؟ 
انیتا سی آواز کمب گئی۔ 
تیرے گھر دے ہی مگر پے گئے میرے گھر دیاں دے۔ 
میں تاں پہلاں ہی کہہ دتا سی کہ مینوں انڈین کڑیاں پسند نہیں ۔۔۔ 
اوس نے چار پنج لمے کش کھچے۔ 
ہاں ہاں میرے گھردے مگر پئے سی۔ 
مگر پین نوں دھر مندر ایں۔ 
وئی تیرے تے کڑیاں مردیاں پھردیاں نیں، جاں پھیر توں پرنس چارلس ایں کہ مینوں جائیداد چوں حصہ مل جانا سی۔؟ 
انیتا جو انگلینڈ وچ رہ کے وی بچپن توں دھرمندر دی فین سی تے شائد کدے سپنا ویکھیا سی کہ اوس دا گھر والا وی دھرمندر ورگا ہووے گا۔ 
مینوں زیادہ غصہ نہ دوا انیتا میری دوست ساہمنے میری بے عزتی نہ کر۔ 
بے عزتی اوہناں دی ہوندی ہے جنہاں دی کوئی عزت ہووے تیرے ورگے تھرڈ کلاس بندے نوں بے عزتی دی کیہہ پرواہ۔۔۔؟ 
ہر ویلے تیریاں گرل فرینڈاں دے فون آوندے نیں ۔ 
کدے کسے بندے دا فون نہیں آیا کیہہ گل تیرا کوئی مرد دوست نہیں ہے۔ 
صرف کڑیاں ہی نیں ؟ انیتا نے پھل زمین تے وگاہ کے مارے۔ 
بی ہیو یور سیلف تیرے ورگی بدتمیز کڑی نال میں نہیں رہ سکدا۔ 
میں سوچاں گا کہ میں کیہ کرنا ہے ۔ 
رمیش نے غصے وچ اوس دا ہتھ مروڑیا۔ 
رمیش میں اوہناں عورتاں چوں نہیں ہاں جو ہر حالت وچ آدمی دے نال چپکیاں رہنا چاہوندیاں نیں۔ 
توں تاں حالے سوچیں گا پر میں سوچ لیا ہے۔ 
اج توں بعد تیرا میرا کوئی رشتہ نہیں ہے۔ 
ڈائی ورس دے پیپر تینوں چھیتی ہی مل جان گے ۔۔۔۔ 
آکھ کے اوس نے زور نال دروازہ بھنیا تے واپس آگئی۔ 
سوہرے گھر واپس جان دی بجائے اوہ سدھی اپنے ممی ڈیڈی کول گئی۔ 
ماں باپ اوس نوں ایس حالت وچ ویکھ کے حیران ہو گئے۔ 
میں اوس دے گھر وچ واپس نہیں جاواں گی ڈیڈ۔ 
اوہ باپ دے گل لگ کے رو پئی۔ 
نہ جاویں بیٹا پر مینوں پہلاں دس وی تاں سہی کہ کیہہ گل ہوئی ہے۔ 
ایداں اک دم گھر چھڈ کے بھجن دی کیہہ لوڑ سی۔ 
ڈیڈی شائد ہور وی کجھ کہندے پر ممی نے اشارے نال روک دتا۔ 
گھردیاں نے سوچیا سی کہ شائد ایویں ہی پچپنا وکھا رہے نیں، دویں میاں بیوی۔ 
نواں نواں ویاہ ہویا ہے۔ 
آپے ٹھیک ہو جاون گے۔ 
رمیش پچھے لین آوندا ہووے گا۔ 
پر ہفتہ بیت گیا رمیش نہ آیا تے نہ ہی اوس نے کوئی فون کیتا نہ ہی اوس دے گھر دیاں نے کوئی اُگھ سگھ لئی، ڈیڈی نے خود ہی انیتا دے سوہرے نوں فون کر کے گل کلیئر کرنی چاہی۔ 
آپے گئی ہے سانوں پچھے دسے بغیر۔ 
آکے چھڈ جاؤ ساڈے کول تاں کسے کول ٹائم نہیں ہے۔۔۔ 
آکھ کے رمیش دے ڈیڈی نے فون رکھ دتا۔ 
بہت ماڑی گل ہے حالے کل کڑی دا ویاہ ہویا سی۔۔۔ 
ڈیڈی جیویں آپنے آپ نال گل کیتی۔ 
انیتا دے دوویں بھراواں نوں جد گل دا پتہ لگیا تاں سن کے چپ ہو گئے۔ 
جے تسی شرمندے ہو تاں میں آپ جا کے کڑی نوں چھڈ آوندا ہاں، جاں پہلاں جا کے گل کر آوندا ہاں۔۔۔ 
ڈیڈی نے ٹھنڈی آواز وچ کہیا۔ 
ڈیڈی۔۔ 
انیتا چیک پئی ۔ 
میں مرجاواں گی اوس توں پہلاں جسے تسیں میرے واسطے کسے دے دروازے تے بھیکھ منگن گئے تاں۔ 
غلطی رمیش دی ہے۔ 
معافی اوس نوں منگنی چاہی دی ہے تے اوس دے ڈیڈی نوں۔ 
تسیں کیوں جاؤگے اوس کمینے دے گھر۔ 
؟ آکھ کے اوہ روندی اپنے کمرے وچ چلی گئی۔ 
پھیر گھر دیاں نے کافی دناں تیک اوس نال کوئی گل نہیں کیتی سی۔ 
ڈیڈی ہر ویلے چپ چپ رہن لگ پیا سی۔ 
ممی نے پاٹھ پوجا تے ورت رکھن وچ سپیڈ ودھا دتی سی۔ 
ڈیڈی نوں نال کے کے سادھاں سنتاں تے مولویاں دے جان لگ پئی سی۔ 
اک دن اوہ دھاگا جیہا لے کے آئی تے انیتا نون کہن لگی۔ 
انو بیٹے، آہ مولوی دا پھوک ماریا ہویا دھاگا اے۔ 
اپنے گل وچ پا لے۔ 
مولوی کہندا سی تن دناں دے اندر اندر رمیش تیرے کول آجاوے گا۔ 
اوہ شٹ۔۔۔ 
آئی نو یو آر الیٹریٹ ممی، بٹ ڈونٹ پروو اٹ پلیز دھاگے باگے کجھ نہیں کرن گے۔ 
اوس باسٹرڈ واسطے میں دھاگے بنھ دی پھراں؟ میں اوس دا ناں نہیں سننا چاہندی اوس ایڈیٹ دا اوس نے ماں دے ہتھ چوں دھاگہ کھوہ کے ڈسٹ بن وچ سٹ دتا۔ 
ماں نے ساری گل ڈیڈی نوں دسی تے ڈیڈی اوس دن توں بعد ہور وی چپ رہن لگ پیا سی۔ 
اک دن انیتا فرنٹ روم وچ لائٹ بند کر دی پئی سی کہ فون کھڑکیا۔ 
اوس دی وڈی بھابھی نے بھج کے آکے فون چکیا تے اوہ کنی دیر تک اُرلیاں پرلیاں مار دی رہی۔ 
شائد گلاں گلاں وچ انیتا دا ذکر چھڑ گیا سی۔ 
لے کڑیاں نوں بڑے دکھ سکھ کٹنے پیندے نیں۔ 
انج تھوڑی کہ نکی جہی گل تے گھر چھڈ کے بھج جاؤ۔ 
اسیں تھوڑیاں کٹیاں نیں مر کے ہن تک سس سوہرے کولوں ڈر دے ہاں۔ 
چاء دا کپ اپنا بنا کے پین دا حکم نہیں پر ایہہ تاں بھراواں نے پوری سر چڑھائی ہوئی سی۔ 
مینوں تاں پہلاں ہی پتہ سی بئی ایہنے تن دن نہیں کٹنے کسے نال جیہدی ماں باپ دے گھر وچ کسے نال نہیں نبھدی سی اوہ سوہریاں دی کتھوں سہارو۔ 
چل میرے نال بتھیریاں کیتیاں سی۔۔۔ 
ہن پتہ لگو جدوں اپنی دے لگیاں۔ 
اوس دی بھرجائی دس دا ویاہ توں دن مہینے بعد کلو بھار ودھ گیا سی کہہ رہی سی۔ 
انیتا سن جیہی ہو کے صوفے تے پئی رہی۔ 
اک عجیب جیہی اداسی نے اوس نوں گھیر لیا۔ 
اوس دا کسے نال گل کرن نوں جیا نہ پیندا۔ 
اوس نوں لگدا جیویں ہر کوئی اوس توں نظراں چرا رہیا ہے کسے کول اوس نوں کہن لئی لفظ نہیں، جیویں اوہ کوئی بوہت وڈا گناہ کر بیٹھی ہے۔ 
اوس نوں اجیہا نہیں سی کرنا چاہی دا۔ 
اینا وڈا قدم خود نہیں سی چکنا چاہی دا پر کیہڑی عورت ہے جیہڑی آپنے آدمی نوں کسے ہور عورت نال بستر وچ ویکھ کے اوس نال رہے گی۔ 
پھیر رمیش نے تاں اک واری سوری تک وی نہیں سی کہیا۔ 
اوس دا جی کردا اوہ گھر دی ایس گھٹن وچوں کتے دور چلی جاوے۔ 
اوہ اپنی دیدی کول لنڈن آگئی کجھ دناں لئی۔ 
دیدی دے بچے عمر وچ بھاویں اوس توں پنج ست سال چھوٹے سی پر قد کاٹھ وچ اوس توں گٹھ گٹھ اُچے سی۔ 
انیتا نوں آئی ویکھ کے اوہناں نوں چا چڑھ گیا۔ 
انیتا بچیاں وچ جا کے پھیر بچہ بن گئی۔ 
بھل گئی کہ اوس دی کوئی اگ دھکھدی ہے۔ 
سارا دن ہاہا ہی ہی کردی تے باہر سیر سپاٹے نوں چلی جاندی۔ 
دیدی دا گھر اوس لئی کوئی نویں تھاں نہیں سی۔ 
شائد نرسری وچ پڑھدی سی اوی جدوں دیدی دا ویاہ ہویا سی تے جیجا جی اوس نوں بانہاں وچ چک کے چھت تے ہتھ لواؤندے ہوندے سی۔ 
بالکل اوہناں دا بچہ دی جیویں انیتا۔ 
جدوں دیدی دے بچے ہو گئے تاں اوہ اوہناں دی دوست زیادہ تے ماسی گھٹ سی۔ 
انیتا نے دیدی نوں صاف شبداں وچ کہہ دتا کہ اوہ واپس رمیش کول نہیں جاوے گی۔ 
کوئی گل نہیں ویہہ منڈے لبھ جاون گے۔۔۔ 
چھڈ پرانہہ جے نہیں جی مندا تاں۔۔۔ 
آپے لبھ دیواں گے تینوں ودھیا منڈا ۔ 
توں ساڈے بچیاں ورگی ہیں۔ 
دیدی نے ماں ورگی ممتا نال کہیا۔ 
انیتا دے دماغ توں پتھر چکیا گیا تے اوس نے اوتھوں ہی رمیش نوں ڈائیورس دے پیپر بھیج دتے۔ 
ڈائیورس ہو گیا تے ایس دی خبر جنگل دی اگ وانگ پھیل گئی۔ 
انیتا نوں رشتے داری وچ ترنا پھرنا مشکل ہو گیا۔ 
کسے ویاہ شادی جاں کسے ہور فنگشن تے کتے جاندی تاں لوک جان بجھ کے وار وار پچھدے۔ 
تیرا گھر والا نہیں آیا۔ 
کِتے باہر کم تے جاندی تاں لوک اوس نوں عجیب جیہاں نظراں نال ویکھدے تے ہمدردی جتاوندے۔ 
وچاری نوں طلاق ہو گیا۔ 
آدمی چھڈ گیا ایس دا۔ 
جیویں کہندے ہوون ہائے ہائے وچاری دی لت ٹٹ گئی یاں کینسر ہو گیا ہے اوس نوں۔ 
او ٹچ ٹچ کر دے تاں انیتا دا جی کردا کہ چیک مار کے کہوے مینوں آدمی نے نہیں چھڈیا میں آدمی نوں چھڈیا ہے۔ 
پر کس کس دا مونہہ پھڑ دی اوہ۔ 
کس کس نوں سمجھاوندی کہ عورت وی مرد نوں چھڈن دا اونا ہی حق رکھدی ہے جناں مرد۔ 
پر اوہ چپ ہو جاندی۔ 
کافی سماں لنگھ گیا گھر دیاں کئی منڈے اوس لئی ویکھے پر انیتا جو اک واری ددھ توں جلی سی، لسی نوں وی پھوکاں مار مار کے پی رہی سی۔ 
کوئی نہ کوئی نقص اوہ منڈے وچ کڈھ دیندی تے گل وچ رہ جاندی۔ 
کئی وار اوہ نہ کسے نوں جچدی تے کئی وار اوس نوں کوئی نہ جچدا تے بس گل وچالے رہ جاندی گھردے اوس توں اک گئے سی۔ 
کوئی لماں اے۔۔۔ 
کوئی چوڑا اے۔۔۔ 
کوئی گورا اے۔۔۔ 
کوئی کالا اے۔۔۔ 
آپنے ول وی ویکھیا جاندا ہے انیتا ہن پہلے والی گل نہیں رہی۔ 
پہلاں توں کواری سی تاں گل ہور سی ہن تیری زندگی تے داغ لگ چکیا اے۔ 
ماں اوس نوں سمجھا رہی سی۔ 
داغ لگن نوں کیہ میں کسے نال نکل گئی ۔ 
کسے بینک وچ ڈاکہ ماریا اے۔ 
جاں کوئی مرڈر کر دتا اے ؟ میری نہیں بنی اوس بندے نال بس گل ختم ہو گئی۔ 
اوس نے اپنا پکھ پیش کیتا۔ 
توں تاں اینی گل کر کے فری ہوجانی ایں۔ 
مینوں چارے پاسیوں سننیاں پیندیاں نیں۔۔۔ 
تیرے بھرا کہندے نیں بئی ایہو جیہی کیہہ آفت آگئی سی، جیہڑی ایہہ گھر چھڈ کے بھج آئی۔ 
جے پھیر ایہی کجھ کیتا تاں ساڈے سر وچ سواہ پوے گی۔ 
کڑیاں نوں حساب سر ہی چلنا چاہی دا اے۔ 
ماں گل کردی ہوئی رو پئی۔ 
چل ممی پلیز ہن توں رونا شروع نہ کر۔ 
میں دیدی دے گھر جانا ہے۔ 
ننھے دا برتھ ڈے ہے۔ 
اوس نے ماں نوں جپھی پائی۔ 
ماں کافی دیر چپ رہی پھیر چنی نال اکھاں پونجھ دی ہوئی بولی۔ 
اوداں تاں تیری مرضی ہے، نیتو پر تیری دیدی کہندی سی کہ انیتا میرے گھر گھٹ ہی آیا کرے۔ 
میرے بے عزتی ہے، پریوار وچ، جدوں اوہ اکلی آوندی جاندی ہے۔ 
وڈا خاندان اے اگلے سوچدے نیں کیہہ گل سی جیہڑی اہناں دی کڑی چھڈ دتی۔ 
کیہڑا کسے نے کسے دا اندر پھرولیا اے۔ 
ماں۔۔۔ 
انیتا دا ہوکا نکل گیا۔ 
اوس نے ماں دیاں اکھاں وچ چھپیا درد ویکھیا جیہڑا ہنجواں دا ہڑ بن کے وگ تریا سی۔ 
میں تینوں کیویں سمجھاواں، نیتو، تیرے سارے بھین بھرا آپنے گھراں وچ سیٹ نیں۔ 
توں لوکاں دیاں سندیاں پھردی ایں۔ 
آہ دو دو پڑھیاں میرے پتاں دے سر تے راج کر دیاں نیں تے توں فقیراں وانگ در در۔ 
آپنے گھر وچ وسدی رہندی ہوویں تاں میرے پران ارام نکلن۔ 
تیرے پیو دے سر توں بوجھ لہے۔ 
کیوں کمل کٹدی پھردی ہیں۔ 
سیانی بن ہن تیرے نال دیاں سبھ گھر وسائی بیٹھیاں نیں۔ 
پتہ نہیں تیرا بچپنا کدوں جاؤ گا۔ 
کڑیاں تاں آدمی دے گھر ہی سجدیاں نیں۔ 
جے بدقسمتی نوں آدمی نہ رہے تاں پیکا جھلدااے، نہیں تاں تھاں تھاں پھر کے اپنی بے عزتی کروان والی گل ہوندی ہے۔ 
ماں اوس دے گل لگ کے بھبھاں مار رہی سی۔ 
انیتا نے پہلی وار محسوس کیتا سی کہ گل اتنی چھوٹی نہیں جتنی اوہ سمجھ رہی ہے۔ 
اوس دے کارن ماں کتنی دکھی ہے۔ 
تے اوہ بچپنا وکھا رہی ہے۔ 
ٹھیک ہے مماں۔۔ 
تیری مرضی جس منڈے نال میرا ویاہ کردے میں تینوں کجھ نہیں کہاں گی۔ 
سور مماں۔۔۔ 
اوس نے بچیاں وانگ لتاں ہیٹھوں کن پھڑکے معافی منگی تے ماں نوں ہسا دتا تے خود اپنے روم وچ جا کے دیدی دی گل سوچ کے کنی دیر روندی رہی۔ 
انیتا دے مونہوں ہاں سن کے ماں تاں خوش ہو گئی پر ایہہ خوشی زیادہ لمی نہیں سی۔ 
اوسے ہفتے ماں نوں ہارٹ اٹیک ہویا تے اوہ چل وسی۔ 
گھر وچ کہرام مچ گیا انیتا گودی والے بچے وانگ ماں دی چھاتی تے لیٹ گئی۔ 
مینوں چھڈ کے نہ جا مم میں تیرا کہیا مناں گی۔ 
میں سوری ہاں ممی پلیز مینوں معاف کر دے۔۔۔ 
اوہ کئی وار بے ہوش ہوئی۔ 
ماں چلی گئی، گھر سُنا ہو گیا۔ 
چوگردے اداسی پھیل گئی۔ 
انیتا آپنے روم وچ پئی روندی رہندی۔ 
گھر دے سب اوہنوں سمجھا سمجھا کے تھک گئے سی پر اوس دے ہنجو نہیں مک رہے سی۔ 
کڑیاں دے بوجھ بڑے ہوندے نیں، دماغ تے۔۔۔ 
حالے تاں تکڑی پئی سی۔ 
مرن والی تاں کوئی گل نہیں سی۔ 
کڑی دا غم کھا گیا۔ 
افسوس کرن والیاں تیویاں وار وار کہندیاں۔ 
تے انیتا نوں لگیا اوہ ماں دی موت دی ذمے وار ہے۔ 
کیوں نہ اوس نے ضد چھڈ کے ماں نوں بچا لیا پر ہن کیہ ہوسکدا سی۔ 
اوس نوں لگدا اوس دا بچپن ماں دے مرن توں بعد اچانک مُک گیا سی۔ 
انیتا دی حالت ویکھ دی دیدی اوس نوں اپنے گھر لے انیتا جو گل گل تے ٹھہکے مار کے ہسدی ہوندی سی، کسے ٹٹی تار والی ستارخاموش ہو گئی سی۔ 
بچے رؤلا پاوندے تاں اوس نوں چنگے نہ لگدے، دیدی دی کہی گل یاد آوندی کہ کدے اوہنے کہیا سی میرے گھر نہ آوے۔ 
جے اوس دا کسے نال بولن نوں دل کردا تاں اوہ جیجا جی سی جو اودوں تک روٹی نہ کھاندے جدوں تک انیتا نوں نہ کھوا دیندے۔ 
میری وڈی دھی ہے ایہہ۔۔۔۔ 
ایہہ ساڈے گھر رہے گی ہن۔ 
اوہ بچیاں نوں دسدے۔ 
چھ کُو مہینے لنگھے۔۔۔ 
انیتا تے درد مٹھا پیا پھیر گھر دیاں نے منڈے ویکھنے شروع کر دتے۔ 
پر ماں دی موت توں بعد جیویں انیتا لئی ویاہ شبد ہی درد بن کے رہ گیا سی۔ 
میں نہیں کرنا ویاہ۔ 
جدوں ماں جیوندی ہوندی سی اودوں نہیں کیتا ہن کیہ کرنا ہے۔۔۔ 
او ہ بے منی نال رو کے آکھدی۔ 
دیدی نے آپنے سوہریاں دی رشتے داری چوں کوئی منڈا لبھیا سی پر انیتا پیراں تے پانی نہیں سی پین دے رہی۔ 
مینوں نہیں پسند۔ 
اوس نے کہیا سی۔ 
کیہہ نقص اے منڈے وچ؟ دیدی نے پچھیا سی۔ 
بس نہیں پسند۔ 
اوس نے کھجھ کے کہیا۔ 
کیوں نہیں پسند؟ کیہو جیہا منڈا چاہیدا اے تینوں۔ 
دیدی اوس نوں جپھی وچ لے کے بولی۔ 
جیجا جی ورگا اوس نے سہجے ہی کہیا۔ 
پھیر جیجا جی نال ہی کروا لے۔ 
ساڈی کیوں بھکائی کروا رہی ہیں۔ 
میں تاں تیرے واسطے ایہہ قربانی کرن نوں وی تیار ہاں۔۔۔ 
دیدی اک دم اٹھ کے کھڑی ہو گئی۔ 
دیدی انیتا چیک پئی۔ 
چیکاں کیوں مار دی ایں، نالے چور نالے چترائی۔۔۔ 
اوہ ہور اُچی بولی ۔ 
دیدی دے دوہیں بچے ماں دی آواز سن کے اندر آگئے۔ 
بچیو اج توں بعد انیتا تہادی ممی ہے۔ 
تہاڈے پاپا نال ایس دا ویاہ ہووے گا۔۔۔ 
میں تاں مر جاواں گی۔۔ 
آکھ کے دیدی نے زور نال ساہمنی کندھ وچ سر ماریا۔ 
دیدی انیتا بھج کے اُٹھی۔ 
دوویں بچے ماں نال چمبڑ گئے تے انیتا ول اوس طرحاں نفرت دی نظر نال ویکھیا جیویں سچ مچ ہی اوہ اوہناں دی مترئی ماں ہووے۔ 
اوس نوں سمجھ نہ آیا کیہہ کرے۔ 
اج ماں دے لفظ یاد آئے سی ۔ 
اوہ روندی ہوئی اٹھی تے ڈیڈ نوں فون کر دتا کہ اوہنوں آکے لے جاؤ۔ 
انیتا نوں اپنا تیسرا بچہ سمجھن والی دیدی نے اک وار جھوٹھا وی نہیں کہیا انیتا توںنہ جا۔بچے 
گڈبائے تک نہیں کرن آئے سی۔ 
انیتا موں فیر اوہناں ہی اداسیاں تے ایکل نے گھیر لیا۔ 
گھر دے کونے کونے وچ ماں دی یاد چھپی سی۔ 
ماں کیہ مری سی جیویں گھر مرگیا سی۔ 
گھر دے باقی جی جیویں ہولی ہولی ماں نوں بھل چلے انیتا ماں نوں یاد کر کے روندی جاں پھیر ڈیڈ کدے کدے ٹھنڈے ہوکے بھردا ہوندا سی۔ 
انیتا اپنا مونہہ جیہا چھپائی آپنے کمرے وچ پئی رہندی۔ 
کسے نال کیہہ گل کرے۔ 
رمیش جیہے غلط بندے نال ویاہ کر کے گھر والیاں اوس دی۔ 
زندگی تباہ کردتی سی تے قصور وی اوہ اوسے دا ہی مندے ہن کہ انیتا ہی غلط سی۔ 
اوس نوں گھر نہیں سی چھڈنا چاہیدا۔ 
کنی چھوٹی جیہی عمر وچ طلاق ورگا داغ اوس دے متھے تے لگ گیا سی، جیویں اوہ کوئی اچھوت ہو گئی سی۔ 
جس نال بیٹھن توں سب ڈر دے سی جیویں اوہ کوئی اگ سی جس توں سبھ گھبراوندے سی کہ کتے میرے آدمی نوں نہ پھسا لوے، انیتا تاں کسے گناہ سی سزا بھگت رہی سی۔ 
جدوں کہ اوس دے نال دیاں کڑیاں حالی یونیورسٹیاں وچ پڑھ رہیاں سن پر اوہ کٹی پتنگ وانگ سماج نالوں کٹ گئی سی۔ 
کرسمس دے دن سن۔ 
انیتا دی سہیلی شبانہ اوس نوں پریزنٹ دین لئی آئی۔ 
شبانہ ایسے شہر وچ سوشل ورکر داکم کردی سی۔ 
انیتا نوں مرجھائی ویکھ کے اوہ بہت دکھی ہوئی تے کرسمس مناون لئی اوس نوں اپنے نال لے گئی۔ 
انیتا کجھ پل لئی اپنا غم بھل گئی اوہ کئی مہینیاں بعد اج مسکرائی سی۔ 
انو واٹس رانگ ودھ یو۔ 
سبھ دے ماں باپ مردے نیں۔ 
ٹیک اِٹ ایزی۔ 
، شبانہ اوس دی پکی سہیلی سی اوس دا درد ونڈا رہی سی۔ 
میری ماں مری نہیں شبانہ میرے طلاق نے اوس دی جان لے لئی۔۔۔ 
میں مری ماں دی قاتل ہاں۔۔۔ 
اوہ سہیلی دے گل لگ کے رو پئی۔ 
او ڈونٹ بی سلی کنی چھوٹی گل دا توں کنا وڈا پکھنڈ بنا رکھیا ہے۔ 
جیکر تینوں کوئی جھگا ٹھیک نہیں آیا تاں توں لاہ کے سٹ دتا۔ 
ہور بازار وچ جھگے نہیں ملدے؟ بس ایتھے ہی مار کھاندی ہے عورت۔ 
خاص کر کے ایشین عورت بھاویں انگلینڈ وچ جمے بھاویں پاکستان وچ طلاق نوں کدے قبول نہیں کردی، طلاق دے کے وی۔ 
اوہ جدوں بھانت بھانت دیاں کڑیاں نال عیاشی کردا پھردا سی تے تینوں پچھدا تک نہیں سی پھیر ہور کیہ کردی توں ؟ شبانہ نے سوال کیتا۔ 
نہیں شبو، مینوں لگدا ہے کہ میں سیکنڈ ہینڈ ہو گئی ہاں۔ 
میری اوہ ویلیو نہیں رہی۔ 
اپنے آپ توں نفرت جیہی ہو گئی ہے۔ 
سبھ سمجھدے نیںجو کجھ وی ہویا ہے سبھ میرا ہی قصور ہے۔ 
میری ہی غلطی ہے۔ 
میں آپنے پتی نوں سنبھال نہیں سکی۔ 
مینوں گھر سنبھالنا نہیں آیا۔ 
مینوں روٹی پکاؤنی نہیں آوندی۔ 
مینوں کپڑے پریس کرنے نہیں آوندے۔۔۔ 
میں سٹوپڈ ہاں ۔ 
اوہ تھکی جیہی آواز وچ بولی۔ 
بکواس اوس آدمی نے تینوں کدے روٹی پکاؤن دا موقعہ دتا؟ تینوں کدے پیار کیتا؟ روٹی وی اوسے لئی پکائی جاندی ہے، جس نال دلوں پیار ہووے۔ 
جس آدمی دے دل وچ عورت نہیں رہندی اوس دے گھر رہنا فضول ہے مائی ڈئیر۔ 
ٹوٹل بکواس۔ 
نالے عورت ہون دا مطلب صرف روٹیاں پکاونا تھوڑی ہی ہے۔ 
بہت مہان تے دلیر عورتاں ہویاں نیں دنیا وچ، جیہناں نے باورچی خانے دا مونہہ تک نہیں ویکھیا پر دنیا اوہناں دا لوہا مندی ہے۔ 
مرد وی روٹیاں پکا سکدا ہے جے عورت نہیں پکاوندی تاں۔ 
صرف عورت ہی روٹیاں کیوں پکاوے تے کپڑے پریس کیوں کرے۔۔۔؟ 
نالے تیرے ورگی انگلینڈ دی جمی پلی پڑھی لکھی کڑی وی اہناں نیواں سوچن لگ پئی تاں پھیر اللہ ہی والی۔ 
اوس نے افسوس نال سر ہلایا۔ 
میری گل نہیں ہے، شبانہ ۔ 
میرے گھر دے چالی سالاں توں ایتھے رہندے نیں پر اج وی اوہناں دی اوہی پینڈو سوچ ہے۔ 
اوہناں دی سوچ میں کیویں بدلاں۔۔؟ 
انو جیویں ہلکی ہونی شروع ہو گئی سی۔ 
سبھ توں پہلاں تسیں آپنی سوچ بدلدے ہو۔ 
۔۔۔ 
پھیر کسے ہور دی۔۔۔ 
پہلاں آپنی زندگی بدل۔ 
جے تیرا ویاہ ٹٹ گیا تاں ایس دا مطلب ایہہ نہیں کہ تیرا دیوالیہ نکل گیا۔ 
مڑ کے مارکیٹ وچ تینوں کسے نے ادھار نہیں دینا۔ 
اپنے آپ نوں ایس غلط سوچ چوں باہر کڈھ۔ 
لوکاں بارے نہ سوچ۔ 
لوک تاں ویلھے ہوندے نیں۔ 
کجھ نہ کجھ اوہنان نے کہنا ہی ہوندا ہے۔ 
شبانہ نے اک اک شبد تے زور دے کے کہیا۔ 
کیہہ کراں پھیر میں۔۔۔۔؟ 
انیتا ہلکا جیہا مسکرائی۔ 
کیہہ کریں یار اینی سوہنی کڑی ہیں۔ 
گھروں باہر نکل کیہہ سارا دن اندر میت جیہی تے بیٹھی رہندی ہیں ؟ کوئی نوکری لبھ لے۔۔۔ 
تیر اٹائم پاس ہووے گا۔۔۔ 
نوکری ۔۔؟ 
میرے گھر دے مینوں نوکری کرن دیون گے۔ 
کدے وی نہیں۔ 
اوس نے گل صاف کیتی۔ 
ٹھیک ہے نوکری نہ کر۔ساڈے 
محکمے وچ بہت والنٹسئر چاہیدے ہوندے نیں۔ 
پھیر لوکاں دی بڈھیاں دی سیوا کریا کر جاکے۔ 
ڈے سینٹر جاں کمیونٹی سینٹر وچ تینوں سکون ملے گا شبانہ نے نویں پیشکش کیتی۔ 
انیتا نے گھروں باہر نکلنا شروع کر دتا۔ 
اوہ پھیر سہیلیاں دوستاں نوں ملن لگی۔ 
شبانہ دے آکھے لگ اوہ ڈے سینٹر وچ دو چار گھنٹے جان لگ پئی۔ 
سینٹر وچ بھانت بھانت دیاں عورتاں نوں ملی، بزرگاں نال گلاں کردی تے بچیاں نال کھیڈ دی۔ 
اوس نوں پتہ لگیا کہ دنیا وچ دکھی توں دکھی لوک پئے نیں۔ 
اوس دا دکھ تاں کجھ وی نہیں۔ 
دنیا دا دکھ ونڈدی اوہ اپنا دکھ بھلن لگی تے مڑ کے عام زندگی تے آگئی۔ 
سینٹر ڈے دے سارے ورکر اوس نال بڑے پیار نال پیش آوندے۔ 
بزرگ لوک اوس نوں ویکھ کے ہرے ہو جاندے۔ 
خاص کر عورتاں جیہناں دیاں گلاں اوہ بڑے پیار تے دھیان نال سندی۔ 
اوس نے ہسنا شروع کر دتا پھیر توں نویں کپڑے پاؤن لگ گئی۔ 
تے سینٹر دے فنکشناں وچ ودھ چڑھ کے حصہ لیندی۔ 
شبانہ دے زور دین تے اوس نے پھیر پڑھائی شروع کرن دا فیصلہ کر لیا۔ 
آپنی ہمت تے محنت نال اوہ سوشل ورکر دے کورس لئی چنی انیتا دا جیویں بچپن مڑ آیا۔ 
گھردیاں نے اک دو واری نہ نکر کیتی پر انیتا دی پچھلی حالت یاد کر کے اوہ کجھ نہ بولے کہ چلو گھٹو گھٹ ایہہ رونا تاں بند کرے گی۔ 
دو سال لنگھ گئے۔ 
انیتا نوں سر کھرکن دی ویلھ نہ ملی۔ 
پڑھائی وچ اوہ آپا بھل گئی کہ اوس تے کدے غماں دے بدل ٹٹے سی۔ 
شابانہ ہر ویلے اوس دے نال انیتا لئی اوہ رب دا روپ سی۔ 
سچے دوست وی رب ہوندے نیں۔ 
اوہ کئی وار سوچدی۔ 
انیتا نوں نوکری مل گئی بھاویں پیسے دی کمی اوہنوں پہلاں وی نہیں سی پر آپنے پیراں تے کھڑے ہون دا مزا ہی ہور ہوندا ہے۔ 
کنی آپ وساہی آئی سی اوہدے وچ۔ 
ایس دا احساس اوہنوں ہن ہویا سی۔ 
ایویں ہی گھر بیٹھے میک اپ کرلیا، سوٹ سلا کے پا لئے تے ہوٹلاں وچ بھانت بھانت دے کھانے کھا لئے۔ 
فلماں ویکھ لئیاں۔ 
پہلاں اوس لئی ایہی زندگی سی۔ 
ہن پتا لگ رہیا سی کہ دنیا کتھے وسدی ہے۔ 
کیہ کیہ ہو رہیا ہے سماج دے وچ تے کنے دکھی تے سکھی نے اندروں لوک۔ 
اوہ اپنی ماں نوں بھل گئی سی۔جدوں 
اوس نے ویکھیا ہزاراں ماواں رہ رہیاں نیں، ایکل تے بماریاں دیاں ماریاں ہوئیاں۔ 
اوس نوں جدوں رمیش دیاں حرکتاں بہت چھوٹیاں لگیاں جدوں اوس دا واہ پیا سی اجیہاں عورتاں نال جیہناں دے آدمی چار چار بچے پیدا کر کے وی گھراں وچ دوجیاں عورتاں لیا کے رکھ رہے سن۔ 
جاں باہر سر عام گرل فرینڈ نال عشق جھاڑ دے سن۔ 
اوس نوں لگدا کہ اوس نال تاں کجھ وی نہیں ہویا۔ 
شبانہ سچ کہندی سی کہ تیرا کیہ وگڑ گیا اے؟ ہاں وگڑ جاندا جے اوس حالت نوں سویکار کر کے آپنی ہار من کے رمیش دے پیر پھڑ دی۔ 
اوس دے دو چار بچے پیدا کر لیندی تے پھیر ساری عمر اوہناں معصوماں نوں پالدی تے خون دے ہنجو روندی۔ 
کنا چنگا کیتا سی اوہنے اک دم ہی رمیش نوں چھڈ دتا سی، جیویں کوئی اگ لگے کپڑیاں نوں لاہ کے وگا کے مار دا ہے۔ 
بھاویں اوہ بھرے بازار وچ ننگا ہی ہو جاوے۔ 
گھر دے تاں حالے وی اوس نال ناراض سن اندروں کہ اوہناں دے خاندان وچ حالے تک کوئی ڈائیورس نہیں سی ہویا۔ 
ایہہ داغ لواؤن والی اوہی ہے پر انیتا دے مونہہ تے اوہ کہندے نہیں سن۔ 
اوس دے بھراواں نے دبی زبان وچ اوس نوں کئی وارویاہ دا چیتا کروایا سی۔ 
چھوٹے بھرا نے کہہ دتا سی ۔ 
جے تینوںخود نوں کوئی منڈا پسند ہے تاں بے شک ویاہ کروا لے انو۔ 
سانوں کوئی اعتراض نہیں ہے۔ 
نہیں ایسی کوئی گل نہیں ہے۔ 
اصل وچ کوئی ایسا ملدا ہی نہیں جیہڑا مینوں پسند ہووے تاں میں کیہہ کراں۔۔ 
اوہ اپنے ہم عمر بھرا نال کھل کے ہسدی ہوندی سی۔ 
لے جدوں توں پہلاں پڑھدی سی کالج وچ تاں کوئی تینوں کاپی دین آگیا کوئی کتاب دین لین آگیا۔۔۔ 
ادھا کالج گھر چھڈن آوندا ہوندا سی۔۔۔ 
ہن کیوں نہیں کوئی ملدا۔۔۔؟ 
وڈی بھابھی نے ہاسے وچ مہنا ماریا۔ 
انیتا چپ ہو گئی تے چھوٹا بھرا کولوں اٹھ کے چلا گیا۔ 
انیتا دے ڈیڈی دے بیئر ہاؤس وچ کوئی انڈین منڈا کم کردا سی۔ 
او دا ہم عمر سی اوس تے اوس دی بڑی عزت کردا سی۔ 
انیتا دے جنم دن تے اوہ بناء بلائے ہی بریزنٹ لے آیا۔ 
انیتا حیران رہ گئی۔ 
پارٹی توں بعد اوہ چلا گیا پر اک عجیب جیہی گھٹن پچھے چھڈ گیا۔ 
شام نوں وڈے بھرا نے جو بہت گھٹ بولدا سی انیتا نوں آپنے کول بلایا۔ 
بیٹے میں تینوں کجھ کہنا نہیں چاہندا۔ 
توں میرے بچیاں ورگی ہیں پر جیہناں لوکاں نال توں ریلیشن بنا رہی ہیں کدے اوہناں دا سٹیٹس ویکھیا اے ؟ بھرا نے اک دم اگے نواں سوال کھڑا کردتا۔ 
میں سمجھی نہیں پاپا جی۔۔۔ 
انیتا نوں وڈے بھرا تے باپ وچ کدے کوئی فرق نہیں لگیا سی۔ 
ایہہ سپتال نوں پارٹی تے بلاون دی کیہہ لوڑ پے گئی سی؟ میرا نوکر ہے اوہ ایہو جیہے بندیاں نوں میں چپڑاسی وی نہیں رکھدا تے توں گھر پارٹیاں تے بلاویں۔۔۔؟ 
کیہ عزت ہے ساڈی جے ساڈی دھی بھین ایہو جیہے تھرڈ کلاس بندیاں نال تری پھرے۔ 
انیتا نے بھرا دے مونہوں پہلی وار کوڑے لفظ سنے سی۔ 
پاپا جی میں سپتال نوں نہیں بلایا۔۔۔ 
اوہ آپ ہی آ گیا ہونا ایں پہلاں ممی دے ہوندیاں وی آجاندا سی اپنے گھر۔۔۔ 
اوہ رو پئی۔ 
چل توں بلایا جاں اوہ آپے ہی آگیا، کوئی فرق نہیں پیندا، ممی دے ہوندے گل ہور سی ہن گھر دے حالات بدل گئے نیں۔ 
اسیں لوکاں وچکار رہنا ہے۔ 
عزت والے بندے ہاں۔ 
انگلینڈ وچ رہندے ہاں تاں ایس دا مطلب ایہہ تھوڑی ہے۔۔۔۔ 
جس دے نال جتھے مرضی تریں پھریں۔۔۔ 
سیانی ہیں توں ایہو جیہا موقعہ ہی نہ دے کسے نوں کہ کوئی تیری گل کرے۔ 
بھرا بہت دیر تک اوس نوں سمجھاوندا رہیا۔ 
انیتا لئی گھر دا ماحول ہن پھیر توں بھاری ہونا شروع ہو گیا۔ 
اوس نوں لگدا سی کہ ایس گھر دا ممبر ہو کے وی اوہ ایس گھر تے بوجھ ہے۔ 
ایس گھر دا حصہ نہیں رہی اوہ اک مجبوری وانگ اوس نوں گھر وچ رکھیا جارہیا ہے۔ 
اوس دی ضرورت نہیں ہے جیویں کوئی کسے دی شیلٹر وچ رہ رہیا ہووے۔ 
مالک اوس نوں رکھنا وی نہ چاہندے ہوون تے جان لئی وی نہ کہندے ہوون۔ 
کنا فرق آگیا سی اوس دی پوزیشن وچ۔ 
کوئی وقت دی گھر دا پتا وی اوس توں پچھے بغیر نہیں ہلدا سی تے ہن جیویں اوہ گھر وچ فالتو سامان وانگ پئی سی۔ 
ان وانٹیڈ او نوں آپنے آپ بوں گھرنا جیہی آئی۔ 
لعنت ہے ایہو جیہے رہن تے۔ 
اوس نے اپنے آفس دے نیڑے اپنا گھر لے لیا تے نوکری دا بہانہ کر دتا کہ نوکری کرن جار رہی ہے۔ 
ایتھوں دور پیندا ہے ویکھیا جاوے تاں ہن اوس نوں کسے دی ادھنیگی دی لوڑ نہیں سی۔ 
زندگی دے ہر رخ نوں اوہ ویکھ چکی سی۔ 
پیسے کافی چنگے ملدے سی۔ 
آرام دی زندگی اوہ جی سکدی سی۔ 
گھر دیاں نال اوس نے لگ بھگ ناتا ہی توڑ لیا۔ 
کنے بکواس ہوندے نیں رشتے۔ 
ہر بندہ جیویں اوس نوں جھڑکن دا حق رکھدا ہے۔ 
اوس نوں جو چاہے کہہ سکدا ہے۔ 
دیدی گھر آوندی ہے تاں سبھ اوس دے اگے پچھے ترے پھردے نیں پر اوہنوں ویکھدے سار ہی جیویں اوہناں نوں یاد آجاندا ہے کہ اوہ کوئی سپیشل چیز ہے ۔ 
گھردے تاں دور اوس دی جان پہچان دے لوک تے اوس دیاں سہیلیاں دوست وی ایہو جیہا ویہار کردے نیں کئی وار۔ 
اوس دے کم تے ایویں ہی بدو بدی لوک اوس دی نجی زندگی بارے سوال پچھن گے۔ 
انیتا نوں یاد آیا اک وار اوس دے آفس دی کلینر گھروں سویرے سویرے آپنے آدمی توں مار کھا کے آئی۔ 
شائد اوس دی ماں جاں باپ انڈیا وچ بیمار سی۔ 
اوہ انڈیا جانا چاہندی سی پر اوس دا گھر والا ٹکٹ دے پیسے نہیں دے رہیا سی۔ 
انیتا نوں اوس دے ترس آیا تے اوس نے اوس غریب عورت نوں ٹکٹ خریدن لئی پیسے دے دتے۔ 
کئی مہینے لنگھ گئے۔ 
انیتا نوں حیرانی ہوئی۔ 
اک دن جدوں اوس نے اوسے عورت نوں آپنی نال والی کلینر نال گلاں کردیاں سنیا انیتا نے ویاہ کیوں نہیں کروایا؟ دوجی عورت نے پچھیا۔ 
کروایا سی چھنڈ چھنڈی ہو گئی ہے۔ 
آدمی توں کٹ کھان والی بولی۔ 
تیرے بھانیں کنج کواری ہے۔ 
؟ پہلی ہسی۔ 
نہ پھیر ایہہ کلی کیویں رہی جا رہی ہے دوجی نے گل چکی۔ 
لے کلی نوں کیہہ اے۔ 
بتھیری وڈی افسر لگی ہوئی اے۔ 
ویہہ پھر دے نیں اگے پچھے۔۔۔ 
کلی کیہڑے پاسیوں ایں؟ بھاویں آکھن نوں اک چھڈے دو پھڑے۔ 
کوئی تیرے میرے ورگی تھوڑی اے۔۔۔ 
بئی آدمی دے چھتر کھائی جاؤ تے رہی جاؤ۔۔۔ 
پہلی نے کہیا۔ 
لگدی تاں نہیں ایہو جیہی جیویں دوجی نوں یقین نہ آیا۔ 
لے کوئی دسدا تھوڑی ہوندا ہے۔ 
دیکھیا نہیں ایم رائے نال کیویں ہس ہس کے گلاں کر دی ہوندی اے۔۔۔ 
کوئی شرم نہ حیاء ۔ 
بوس ہے کوئی کھسم تاں نہیں بئی لوکاں دے ساہمنے ہی بے شرمی دھاری رکھو۔ 
لگدا تاں مینوں وی اے ۔۔۔ 
پر توں جانے میری عادت گھٹ ہی اے گلاں کرن دی۔ 
اکھے رپورٹاں لکھدے نیں اکٹھے بیٹھ کے۔ 
بھلا لوکاں دیاں رپورٹاں لکھدی پھردی اے۔ 
آپ گھٹ اے؟ چھج تاں بولے چھاننی کیہہ بولے دوجی وی ہن سپیڈ پھڑ رہی سی۔ 
نہیں ایہو جیہاں نوں کاہدے گھاٹے نیں۔ 
اک بوس چھڈ کے بھاویں ویہہ نوں وس وچ کر لین۔ 
نہ بوساں دی کمی نہ نوکریاں سی۔ 
مینوں تاں لگدا اے ایہنوں نوکری وی انجے ملی ہو نی ایں۔ 
ہس پئی ہونی کسے کنی رکھ کے۔ 
ایہو جیہیاں نوں تاں ہسن تے وی نوکری مل جاندے اے۔۔۔ 
گل تاں ساڈے ورگیاں دی اے۔۔ 
نہ بھین ۔رب 
کاہنوں دواوے ایہو جیہاں نوکریاں۔ 
بھاویں مارے بھاویں چھڈے آپنے آدمی ورگی ریس نہیں ہوندی۔ 
تے انیتا نوں احساس ہویا سی کہ اوس دے وچار جاں حالات بدلن نال لوکاں دی سوچ نہیں بدلی۔ 
لوکاں واسطے اوہ حالے وی اوہی ہے۔ 
اک چھڈی ہوئی عورت۔ 
پھیر کئی دن اوہ اداس رہی سی۔ 
ایہو جیہے کئی پل ہوندے جدوں اوہ لکھ کوشش کر کے وی خود نوں بھلا نہ سکدی۔ 
کئی وار سادا دن کم کرے ، اوہ شام نوں گھر پرتدی تاں اوس دی ایک دے پرچھاویں اوس نوں گھیر لیندے۔ 
اوہ کسے کتاب وچ جی پرچاؤن دی کوشش کر دتی۔ 
کوئی میوزک لگا لیندی پر جدوں بستر وچ لیٹدی تاں لوکاں دیاں کہیاں گلاں اوس دے کناں وچ گونجدیاں رہندیاں تے اوہ سوچدی، اوس نے کدوں سوچیا سی کہ اوہ ایہو جیہی زندگی جیوے گی۔ 
ایکل دا سنتاپ بھوگے گی تے لوکاں دے گندے فقرے سنے گی۔ 
ایہہ تاں حالات ہی سی جو اوس نوں کھچ کے ایس حالت وچ لے آئے سی۔ 
ورنہ اوس نے لکھ کوشش کیتی سی کہ اوہ وی عام کڑیاں وانگ سادھارن جیہی زندگی جیوے۔ 
سدھا جیہا اوس دا آدمی ہووے تے اوہ وی کسے ساتھ دا نگھ مانیں پر ریت دے کنکریاں وانگ حالات اوس دے ہتھاں وچوں نکل گئے سی۔ 
ہن حالت ایہہ ہو گئی سی کہ اوہ کئی واری من بنا کے وی کسے نال کوئی رلیشن نہ بنا سکی۔ 
لوک آپ ہی اوس بارے کہانیاں گھڑ دے۔ 
کدے کسے سینئر افسر نال اوس دے عشق دے چرچے چلدے تے کدے کسے کلائنٹ نال اوس دی ہمدردی نوں ہوا مل جاندی۔ 
کیہ چیز بنائی ہے رب نے دنیا۔ 
نالے ویاہ وی جیویں لائسنس ہے سماج وچ رہندا۔ 
بھاویں ویاہ توں پہلاں لوک آون سمیں نوں یاد کر کے خوش ہوندے ہن تے ویاہ توں مگروں بیتے سمیں نوں یاد کر کے روندے ہن۔ 
جے کوئی اوس ورگا سمے نال لڑ رہیا بندہ ہے تاں لوک اوس دیاں گلاں کر کے آپنے آپ نوں چگا ہوون داا ثبوت دیندے نیں۔ 
ویسے تاں ہر بندے نے اپنی دنیا وسائی ہوئی ہے جس دا اوہ خود مالک ہے پر کئی اجیہے وی نیں، جیہناں دی آپنی نگری وچ ہنیرا ہوندا اے تے اوہ دوجیاں دی نگری وچ چانن دی کوئی لکیر برداشت نہیں کردے۔ 
ایہہ گلاں سوچ سوچ کے اوہ کئی وار مانسک طور تے بیمار ہو جاندی۔ 
تن بیمار ہووے تاں من سنبھال لیندا ہے۔ 
من بیمار ہووے تاں تن پر جے دوویں بیمار ہون تاں اوس لئی ایہہ بوجھ دگنا ہو جاندا ہے۔ 
شائد ایہہ بوجھ اوہ ساری عمر آپنے موڈھیاں تے چکی پھر دی ہر قدرت نوں کجھ ہور ای منظور سی۔ 
ڈیڈی نوں ہارٹ اٹیک ہویا سی تے خبر ملدے سار ہی انیتا گھر نوں نٹھی۔ڈیڈی 
اگے نالوں ادھا وی نہیں رہیا سی۔ 
انیتا دیاں باپ دی حالت ویکھ کے بھبھاں نکل گئیاں۔ 
انو بیٹے تیری ماں تیرا دکھ ڈھڈ وچ لے کے چلی گئی۔۔ 
میں وی ڈیڈی نے اکھاں بھریاں۔ 
نو ڈیدی ڈونٹ سے لائک دیٹ اوہ باپ دی چھاتی تے سر رکھ کے بہت دیر تک روندی رہی۔ 
بیٹے میرے دوست دا لڑکا انگلینڈ آیا ہویا ہے۔ 
گھمن پھرن لئی۔۔۔ 
جے توں کہیں میں اوس نال گل کراں تیرے بارے۔۔۔؟ 
ڈیڈی نے جیویں آخری بینتی کیتی ۔ 
انیتا چپ رہی۔ 
قبیل دار گھر دا منڈا ہے بیٹا۔ 
دھیاں بھیناں والا ہے۔ 
کل نوں تینوں رمیش وانگ دکھ نہیں دیوے گا۔۔۔۔ 
شریف بندے نیں۔۔۔ 
بیمار ڈیڈی انیتا اگے ترلے لے رہیا سی۔ 
جیویں مرضی کرو ڈیڈی۔۔۔ 
انیتا زبردستی مسکرائی۔ 
اوہ ماں دا دکھ حالے بھلی نہیں سی۔ 
ہن باپ دی بماری نے اوس نوں ہلا کے رکھ دتا۔ 
اوہ کوئی اجیہی حرکت نہیں سی کرنا چاہندی جس نال کل نوں لوک اوس نوں پیو دی قاتل وی کہن۔ 
اوس ویلے انیتا لئی وقت رک گیا سی، جدوں اوس نے روی نوں دیکھیا۔ 
اوہ کجھ نہیں بولی سی۔ 
شائد زندگی وچ پہلی وار اوہ شرمائی تے پہلی وار اوس دے اندرلی عورت جاگی سی۔ 
پھیر اوس دا من بدل گیا سی۔ 
اوس دے خیالات بدل گئے سی تے بدل گیا سی اوس دا جیون۔ 
اوہ اداسیاں بھل گئی۔ 
مڑ توں ہسنا سکھ گئی تے عام عورت وانگ گھر وسا کے گھرہستی دا نگھ مانن لگی۔ 
روی دا سبھاء وی انوکھا سی۔ 
نہ زیادہ بولنا، نہ لڑنا، نہ عام مرد وانگ ہر دم حکم دینا۔ 
انیتا اُڈیکدی ہی رہندی کہ روی اوس نوں کجھ کرن لئی کہے۔ 
اوس نال کدے تھوڑا بہت لڑے کسے گل تے ماڑا موٹا رُس جاوے پر روی آپنے نام وانگ جیویں اٹل سی۔ 
ہن تک انیتا اوس دا بھیت پا گئی سی۔ 
اوس دے بغیر پچھے ہی اوس دے جتے پالش کر دیندی، کپڑے دھو دیندی تے پریس کر دیندی۔ 
روی نوں دسے بغیر ہی اوہ ڈھیر ساریاں چیزاں اوس دے بھین بھراواں نوں بھیجدی رہندی۔ 
روی نے اپنی کمائی وچوں ہی پیسے بھیج کے دو بھیناں دا انڈیا ویاہ کیتا سی۔ 
چھوٹے بھرا نوں پڑھا رہیا سی تے ہور چھوٹے موٹے کماں لئی اوہ اکثر گھر دیاں دی مدد کردا رہندا۔ 
انیتا نے کدے کجھ نہیں سی کہیا اوس نوں روی دی عادت بڑی پسند سی۔ 
اوہ کدے کسے نوں ناراض نہیں کردا سی۔ 
انیتا دے تاں متھے تے پسینہ وی اوہ نہیں سہار دا سی۔ 
پھیر بھلا اوہ کیویں نہ آپنی قسمت تے گمان کردی۔ 
تے اج اوس دی الماری وچ کسے کڑی دی فوٹو ویکھ کے اوہ ہس پئی سی، جیویں اوس نوں پورا یقین سی کہ روی اوس دا ہے۔ 
صرف اوس دا۔ 
راتیں روی گھر آیا تاں انیتا دے دے چہرے تے عجیب جیہی شرارت سی۔ 
روی نے کپڑے بدلے تے عادت مطابق بیڈ تے لیٹ کے میوزک سنن لگا۔ 
انیتا نے چاء دا کپ بنایا تے لیا کے اوس دے سرھانے رکھ دتا۔ 
روی نے اوس ول کوئی دھیان نہ دتا۔ 
میں کپڑے دھو دتے تہاڈے سارے، کتے کل نوں پھیر آپ دھون بیٹھ جاؤ۔۔۔ 
انیتا نے اُچی آواز وچ کہیا روی نے کوئی جواب نہیں دتا، اے تسیں بولدے کیوں نہیں ۔۔۔؟ 
اوہ زبردستی اوس دے نال لیٹدی ہوئی بولی۔ 
ہاں دس۔۔۔ 
روی نے اکھاں کھولیاں۔ 
کیہہ گل بڑے اداس ہو سیما یاد آگئی؟ انیتا نے مذاق کیتا۔ 
روی نے بھرپور نظر انیتا دے چہرے تے ماری۔ 
میری گل دا جواب نہیں دتا۔۔؟ 
انیتا پھیر چہکی۔ 
کیہ جواب دیواں۔۔۔؟ 
روی ہولی جیہی بولیا۔ 
سیما دی یاد آگئی کیہہ؟ اوس نے روی دے والاں وچ ہتھ پھیریا۔ 
سیما نوں بھلایا کد سی جو اوہ یاد آوے گی ۔۔۔؟ 
روی دی برف ورگی آواز ہوا وچ پھیل گئی۔ 
بھلے نہیں۔۔۔؟ 
پر تسیں پہلاں تاں کدے میرے کول ذکر نہیں کیتا اوس بارے۔۔۔ 
انیتا دے کتے اندر ڈونگھی سٹ لگی سی۔ 
میں تیرے بارے پچھیا اے کدے اج تیک تیرے توں ؟ پاسٹ از ڈیڈ اوس دیاں اکھاں ہلکا ہسیا۔ 
میرے بارے وی تہانوں سب کجھ پتہ ہی ہے۔۔۔ 
انیتا دا گلا بھر آیا۔ 
میرے بارے وی تینوں پتا ہی ہے۔۔۔ 
ہور کیہہ پچھنا ہے توں۔۔۔؟ 
روی نے چاء دا کپ چک کے مونہہ نوں لایا۔ 
ایہہ سیما کون سی۔۔۔ 
کیوں چھڈ دتا وچاری نوں۔۔۔ 
کیہ قصور سی اوس دا جاں کسے ہور نال ویاہ کروا لیا اوس نے۔۔ 
انیتا روی نوں کسے وی طریقے ہسا دینا چاہندی سی۔ 
کسے نے کسے نوں نہیں چھڈیا انو گھر دیاں مجبوریاں سی۔۔۔ 
مینوں انگلینڈ آؤنا پیا تے اوہ وچے ہی کتے رہ گئی۔۔۔ 
کسے خیال وانگ۔۔ 
اوہ کتے دور گواچ یا۔ 
مجبوریاں کیہہ مجبوری سی۔۔۔۔؟ 
انیتا نوں حیرانی نے گھیریا۔ 
اک مڈل کلاس فیملی دا کیہہ بندا ہے انڈیا وچ انو۔ 
بھیناں دے ویاہ کتے بھرا نوں بڑھایا۔ 
مکان بنوایا، تیرے ساہمنے کنے کم کیتے نیں میں گھر دے انگلینڈ آون توں بعد۔ 
سیما نال ویاہ کروا کے انڈیا وچ کتے بابو لگدا جاں کوئی پکا پتہ نہیں۔ 
پھیر ڈیڈی اکلے اینے کم کیویں کردے۔۔۔ 
روی نے اج پہلی وار انیتا نال اپنا آپا سانجھا کیتا۔ 
ایس دا مطلب ہے تہانوں انگلینڈ پسند نہیں ہے ۔ایویں 
مجبوری و نووس ہی تسیں ایتھے رہ رہے ہو۔ 
انیتا نوں اوس دی گل سن کے دھکا جیا لگا۔ 
مجبوریاں نے ہی تاں ماریا ہے انیتا۔ 
ورنہ کون کسے چھٹڑ نال ویاہ کرواوندا ہے۔ 
روی نے چھت ول ویکھدیاں کہیا۔ 
چھٹڑ؟ وٹ از دیٹ انیتا نوں گل سمجھ نہ آئی۔چھڈی 
ہوئی تیویں کسے سیکنڈ ہینڈ سامان ورگی۔۔۔ 
کسے دی ورتی ہوئی چیز۔ 
روی نے اکھاں بند کردیاں کہیا۔ 
تہانوں فیل ہوندا کدے میرے بارے ؟ انیتا جیویں کھوہ چوں بولی۔ 
فیل تاں ہونا ہی ہے۔ 
انسان ہاں میں بہت کمزور انسان۔ 
بھگوان رام وی اپنے آپ نوں ایس فیلنگ وچوں نہیں کڈھ سکیا سی آکھ کے اوس نے اپنا سر انیتا دی چھاتی اُتے رکھ دتا۔ 
انیتا نوں لگیا جیویں روی نے اپنا سرنہیں کوئی پرانا وزن دار پتھر مڑ اوس دے سینے تے رکھ دتا ہووے، جس دا بھار اوس نے روی نوں ملن توں بعد کدے محسوس نہیں کیتا سی۔ 
اُنج ناں تاں اوس دا رتنو سی پر عام لوکیں اوس نوں رتو رتو کر کے ہی سد دے سن۔چھوٹا 
قد چنگی کاٹھی تے رتنو دا رنگ وِنا تے نین نقش مڈھے جیہے ہی سن۔ 
اوس دیاں اکھاں ترچھیاں سن تے جدوں وی اوہ ہسدی سی پہلاں اوس دیاں اکھاں ہسدیاں تے ہور اُپر جا چڑھدیاں۔ 
گل گل تے ہس پینا اوس دی عادت سی۔جاں 
کہہ لو ہسیاں بغیر اوس توں گل ہی نہیں سی ہوندی۔ 
جے کدے اوس نے اداس ہونا تاں سمجھ لیا جاندا کہ ضرور کوئی خاص گھٹنا ہے جاں انہونی کوئی ہے۔انہونی 
توں بھاو اوس دی اپنے گھر دیاں نال لڑائی جھگڑا جس دے کارن اوہ دو دن روٹی پانی چھڈی رکھدی سی۔ 
غصے وچ اوہ بہت خطرناک ہو جاندی سی تے گندیاں گالھاں تے اُتر آوندی سی۔ 
اوہ ساڈے کامیاں دی کڑی سی تے گلی محلے والیاں دے گھر وی کم کرن جاندی رہندی سی۔ 
بچپن وچ ہی اوسدے باپ دی کسے بیماری کارن موت ہو گئی سی تے اوہ گوانڈھیاں دے گھر بھانڈے مانج کے گھر دا ڈنگ ٹپا رہے سن۔ 
اوس دے بھرا وی ایداں ہی محنت مزدوری کر کے پیسے کماوندے سن، رتنو چنچل سبھاء دی سی فلماں ویکھنیاں گانے سننے تے گلاں مار لینیاں پر اوہ بڑی سخت محنت کرن والی مزدور کڑی وی سی۔ 
اوہ پڑھائی وچ نہ چل سکی کیوں کہ جتھے وی پڑھن جاندی ماسٹر تے ماسٹرانیاں اوس توں گھر دا کم کروا چھڈ دے۔ 
پڑھن پڑھاؤن دا سلسلہ تاں گھٹ ہی چلدا سی۔ 
ایس طرحاں اوس دا بچپن بیتیا سی۔ 
بچپن توں ہی میں رتو نوں جاندی سی تے اوہ وی مینوں بڑا پیار کردی سی۔ 
جنگل پانی جان لگی اوہ مینوں آواز مار لیندی۔ 
میں اوس دیاں کراریاں کراریاں گلاں سنن لئی نال ہو لیندی۔ 
اوہ سارے پنڈ دے منڈیاں کڑیاں دھیاں جوائیاں بہواں سساں گل کیہہ پر کھونجے دی گل کڈھ لیاوندی۔ 
پھیر کئی وار گھنٹہ گھنٹہ میرے والاں وچ تیل دی مالش کر دی رہندی تے کسے فلم دی سٹوری سناوندی رہندی۔ 
مینوں وی اوس دا ساتھ بڑا چنگا لگدا سی پر عام لوکیں اوس نوں چنگی نگاہ نال نہیں ویکھدے سی۔ 
اوس دے چِرتر بارے کئی افواہواں اُڈنیاں شروع ہو گئیاں تے دبی زبان وچ لوک اوس دے چال چلن تے انگلی اُٹھاون لگ پئے سن۔ 
میرے گھر دیاں نے وی مینوں اوس نال زیادہ میل ملاپ رکھن توں منع کر دتا پر میں آپنے آپ نوں روک نہیں سکدی سی۔ 
پتہ نہیں کیوں مینوں اوس دیاں گلاں سنے بغیر چین نہیں سی پیندا۔ 
حالانکہ ساڈا کوئی میل نہیں سی۔ 
اوہ عمر وچ میرے کولوں چھوٹی، ان پڑھ تے وکھرے قسم دے وچار رکھن والی سی۔ 
ہولی ہولی اوس دے پیار دیاں خبراں پورے پنڈ وچ پھیل گئیاں۔ 
اوہ اک ٹرک ڈرائیور نال پیار کرن لگ پئی سی جو کہ کسے پچھڑی جاتی نال تعلق رکھدا سی۔ 
لوکاں بوہت رولا پایا پر کہندے نیں عشق نہ ویکھے جات کُو جات۔ 
اوس دے گھر دیاں اوس دا باہر نکلنا بند کر دتا سی پر اوہ پھیر وی کسے نہ کسے ڈھنگ نال آپنے پریمی جگے نوں مل لیندی سی۔ 
اک دو وار اوہ اُتوں پھڑے وی گئے اکٹھے گلاں کر دے ہار کے اوس دے گھر دیاں اوس دا ویاہ کسے وڈے شہر وچ کر دتا سی۔ 
قدرتی جگے دا ویاہ وی اوہناں دناں وچ کسے ہور کڑی نال ہو گیا۔ 
دوہاں دے ویاہ اینی شانتی نال ہوئے کہ کسے نوں یقین ہی نہ آیا۔ 
سبھ نوں اُمید سی کہ کوئی نہ کوئی گڑ بڑ ضرور ہووے گی۔ 
دوہاں دے ویاہاں نوں سال بھر ہو گیا۔ 
دوہاں دے گھر اک اک لڑکا ہو گیا۔ 
ہن جدوں رتو تے پنڈ آؤنا جگا وی ٹرک لے کے گیڑے مارن آجاندا۔ 
سارے محلے دیاں اکھاں گلی وچ ہی رہندیاں۔ 
رتو نے چلے جاناتے جگے نے وی آؤنا بندکر دینا۔ 
دویں اکھاں ہی اکھاں وچ اک دوجے ول تکدے سن پر میں کدے وی رتو نال ایس وشے تے گل نہ کیتی۔ 
کئی سال گزر گئے۔ 
ہن رتو دے تن بچے ہو گئے سن تے شائد جگے دے وی تن بچے سن۔ 
اوہ ہس ہس کے ایہہ گل کڑیاں نوں دسدی کہ ساڈے ویاہ وی اکٹھیاں ہی ہوئے تے بچے وی اِکو ہی سمے اِکو ہی گنتی وچ۔ 
مینوں شرم آؤندی، اوس دا حوصلہ ویکھ کے پر ہن اوہ پوری طرحاں بدل گئی سی۔ 
مڑ پھیر اوس دے عشق دے چرچے ہوون لگ پئے۔ 
ست اٹھ سالاں بعد وی اوس دیاں تے جگے دیاں پریم کہانیاں چرچا دا وشا بن گئیاں سی۔ 
اوہ پھیر شائد اوس نوں ملن جان لگ پئی سی۔ 
انھیرے سویرے، ایدھر اُدھر کوئی نہ کوئی اوہناں نوں گلاں کردیاں ویکھ ہی لیندا سی پر مینوں جھک پئی ہوئی سی۔ 
میں کدے رتو نوں ایس بارے نہ پچھیا۔ 
اک دن اوس نال کھیتاں وچ شام نوں جنگل پانی گئی۔ 
اوہ پانی دی گڑوی چکی میرے توں ولیت دیاں گلاں دے چٹکارے لے کے سن رہی سی۔ 
ساہمنے کھالے دے کنڈھے نال جگا کھڑا رومال ہلا رہیا سی۔ 
ویکھدیاں ہی میرے پیراں ہیٹھوں زمین نکل گئی۔ 
میں کمبدی آواز وچ کہیا۔ 
رتو جگا آجا آپاں دوجے پاسے چلیے کیوں ؟ اوہ میرے واسطے کھڑا ہے توں کیوں ڈر دی ایں؟ تینوں کھان لگا اے اوہ۔ 
پر رتو۔۔۔ 
میں کجھ کہن دی کوشش کیتی۔ 
توں ایتھے رک پنج منٹ۔۔۔۔ 
میں ہنے آئی اوہدے نال گل کر کے۔۔۔ 
چھال مار کے اوہ آہ جا او جا کر دی ہوا نال جا رلی۔ 
میرے ہتھاں پیراں نوں ٹھنڈیاں تریلیاں آ گئیاں۔ 
اج تیری وی خیر نہیں۔ 
جے کسے نے ایہناں نوں گلاں کر دیاں ویکھ لیا تاں تیرا ناں ضرور آوے گا۔ 
لوک کہن گے کہ ویاہیاں وریاں کیہو جیہے کم کردیاں پھردیاں نیں۔ 
میں دس منٹ اوتھے بیٹھی پچھتاوندی رہی کہ کیوں ایہدے نال آئی۔ 
رتو واپس آئی تے اوہدے ہتھ وچ اک پیکٹ سی۔ 
آہ کیہ اے ؟ میں اتکتا نال پچھیا۔ 
دیکھ بھین بن کے آہ آہ جگے نے مینوں سوٹ لے کے دتا اے۔ 
جے میں سدھی گھر لے کے گئی تاں سارے شک کرن گے۔ 
توں ایہہ اپنے نال گھر لے جا۔ 
میری ماں ساہمنے مینوں دے دئیں تے کہیں ایہہ سوٹ توں لے کے دتا اے۔ 
اوہ میرے ترلے کر رہی سی۔ 
میں دو پل لئی سُن ہو گئی۔ 
اوہ مینوں زبردستی پیکٹ پکڑا رہی سی۔ 
میں نا نہ کر سکی۔ 
پھیر تاں ایہہ سلسلہ روز ہی چل پیا۔ 
اوہ کدے کوئی چیز بچیاں لئی لیاوندی تے گھر والیاں ساہمنے مینوں اگے کر دیندی۔ 
کدے اوہ میک اپ دا سامان خرید دی کدے سُوٹ کدے ساڑھی، کدے بچیاں دے رنگ برنگے کپڑے۔ 
میری انتر آتما ایس جھوٹھ وچ اوس دا ساتھ دین لئی مینوں ٹوکدی سی پر میں اک واری جھوٹھ بول کے وار وار جھوٹھ بولن تے مجبور سی۔ 
اخیر اک دن موقعہ ویکھ کے میں کہہ ہی دتا۔ 
رتو توں میرے توں کیوں پاپ کراؤندی ہیں، نالے خود پاپاں دی بھاگیدار بندی ایں۔ 
توں تاں ویاہی وری ہیں تے اوہ وی تن بچیاں دا پیو ہے۔ 
تسی اجیہے کم کردے چنگے لگدے ہو؟ کیوں بچے جم کے پیار مر جاندا اے؟ ویاہ کروا کے یار بھل جاندا اے ؟۔ 
دس کھسم مل کے وی یار نوں نہیں بھلا سکدے۔ 
میں جگے نوں پیار کردی ہاں تے اوہ وی میرے نال۔۔۔۔۔ 
اوہ اگے بول نہ سکی شائد اوس دا گلا بھر آیا سی۔ 
میرا مطلب ہے جے تیرے آدمی نوں پتہ لگ گیا تاں ۔۔۔ 
میں آپنی صفائی دتی۔ 
لگ گیا تاں لگ جاوے، تینوں نہیں پتہ۔۔۔ 
میں کنے سال اوس آدمی دی پوجا وچ کٹے آ۔ 
اوہ کما کے کدے پیسہ نہیں لے کے آیا تے کدے کمایا وی ہوؤ تاں باہر ہی پورا کر آوندا اے ۔ 
میرے بچے ترسدے آ گھٹ ددھ نوں تے اوہ باہر لُچ پُنے کردا پھردا اے۔۔۔ 
ایہی ہے نہ جو مینوں دیندا رہیا۔ 
میں جگے نوں پیار کردی سی پر کدے اوس نے میرے توں کوئی گندی منگ نہیں کیتی۔۔۔ 
ساڈا پیار سچا سی، گنگا جل ورگا پر ہن میں اوس نوں سبھ کجھ دے دتا اے تن، من۔۔۔۔ 
اوہ رو پئی۔ 
میرا مونہہ کھلے دا کھلا ہی رہ گیا۔ 
ہیں ایہہ توں کیہہ کہہ رہی ہیں رتو؟ توں کسے دی امانت ہیں۔۔۔۔ 
عورت اک آدمی دی ہو رہے تاں ہی اوہدی عزت اے۔ 
ورنہ تاں او ویسوا تُل ہے۔۔۔؟ 
میں اوہنوں سمجھاون دی کوشش کیتی۔ 
نہیں؟ جے آدمی کردا آ تاں عیش کردا آ تے تیویں تاں پاپ کردی اے۔ 
توں ولیت جا کے ایہی کجھ سکھیا اے؟ کہندے آ اوتھے تاں عورتاں جد جی کرے مرد بدل لیندیاں نیں، نالے اوتھے ذات پات کوئی نہیں، جیہڑا جیہنوں پیار کردا اے اوسے نال ویاہ ہو جاندا اے۔ 
اوتھے تاں کہندے آ کوئی گُلام نہیں کسے دا تے توں حالے وی پنڈاں والیاں گلاں کردی پئی ایں۔جے 
میں تیری تھاں تے ولیت جاندی تاں کدے دی جگے نال ویاہ کروا لیندی۔ 
ایویں گھٹ گھٹ کے مری جاؤ۔۔۔ 
اوہ اکو ساہ بولی گئی۔ 
میں چپ کر گئی۔ 
میری زبان نوں کاٹھ مار گیا سی۔ 
میں مڑ پھیر اوس نال ایس وشے تے گل نہ کیتی۔ 
اوہ آپنے سوہرے چلی گئی تاں گل میرے دماغ وچوں نکل گئی۔مہینہ 
دو مہینے لنگھا کے پھیر اوہ واپس آگئی تے جگے نے گلیاں وچ چکر مارنے شروع کردتے پر ایس وار میں اوس نوں مونہہ نہ لایا۔ 
میں ہمیشہ اوس توں کتراوندی رہی۔ 
دسمبر دا مہینہ سی تے میں چھت تے بیٹھی چاء دا سواد لے رہی سی۔ 
سورج آپنے گھر جان لئی کاہلا سی تے مینوں جلدی سی آپنی ہتھ والی کہانی پوری کرن دی۔ 
میں فٹا فٹ چاء پیتی تے قلم چکی پر اینے نوں پوڑیاں چوں چھم چھم دی آواز آئی۔ 
میں سمجھ گئی کہ رتو آرہی ہے۔ 
میں اکھاں کاغذ وچ گڈ لئیاں۔ 
کیہ کردی ایں۔۔۔۔ 
بڑی آکڑ آگئی ہن تاں گل وی نہیں کردی؟ اوہ شکوہ کر رہی سی۔ 
دراصل رتو میں اک کہانی لکھ رہی سی۔میں 
ہولی جیہی ہسدیاں جواب دتا۔ 
کہانی ؟ توں کہانیاں وی لکھدی ایں ؟ کیہہ کہانیاں لکھدی ایں؟ اوہ حدوں ودھ حیران سی۔ 
کس دی کہانی ایں؟ کہانی تاں کسے دی وی ہوسکدی ہے۔ 
تیری وی ہوسکدی ہے۔میں 
اوس دیاں اکھاں وچ ویکھدیاں کہیا۔ 
میری کہانی ؟ اوس اکھاں اُپر چڑھا لئیاں تے زور دی کھڑکھڑا کے ہس پئی۔۔۔۔ 
کہانیاں تاں راجے رانیاں دیاں ہوندیاں نیں جاں ہیر رانجھیاں دیاں میرے ورگیاں دیاں کیہہ کہانیاں ہوون گئیاں۔ 
نہیں رتو ہر آدمی دی کہانی ہوندی ہے ۔۔۔ 
میں سمجھاون دی کوشش کیتی۔ 
میری کہانی تاں جگے بغیر بندی ہی نہیں۔۔۔ 
اوہ بھید بھرے لہجے نال بولی۔ 
تاں کیہ ہے میں جگے دا وی ذکر کر دیاں گی۔ 
میں کہیا۔ 
سچی کیہہ لکھیں گی؟ اوہ ہور بولی۔ 
میں لکھاں گی کہ رتو تے جگا تن تن بچے پیدا کر کے وی۔۔۔ 
پر توں اک گل دس، تسیں صرف گلاں باتاں راہیں پیار کیوں نہیں کردے۔ 
میرا مطلب ہے پھیر تہاڈی کہانی زیادہ صاف ستھری بن جاندی۔ 
لے ایہہ تاں تہاڈیاں پڑھیاں لکھیاں دیاں گلاں نیں۔ 
پہلاں میں وی ایداں ہی سوچدی سی تے میں کدے جگے دا ہتھ وی نہیں سی پھڑیا پر جد میرا ویاہ ہو گیا تے میں پنج سال اپنے مرد نال کھیہ کھاندی رہی تے بچے پیدا کردی رہی تاں پتہ لگیا کہ کیہ خاص گل سی میں دنیا مگر لگ کے جگے نوں چھڈیا، دنیا نے مینوں کیہ دتا۔ 
ایہہ نہ جوان سریر جو غیر دا ہو گیا، اک دن مٹی وچ مل جاوے گا تے جگا جس نوں میں آپنی آتما توں چوں پیار کردی رہی، اوہ مینوں چھوہ وی نہ سکیا۔ 
میں آپنے آپ نوں روک نہیں سکی۔ 
میرے آدمی نے مینوں کما کے کدے پیسہ نہ دتا۔ 
جگا میرے بچیاں دا خرچ دیندا اے۔ 
جے بدلے وچ میں اوس نوں کجھ دتا، کیہ پاپ کیتا؟ اوہ فلاسفراں وانگ بولدی جارہی سی۔ 
جے توں میری جھوٹھی کہانی لکھنی ایں تاں لکھدے۔ 
جے سچی کہانی لکھنی ایں تاں جگے دا ناں ضرور لکھیں۔ 
کہندی ہوئی اوہ غصے وچ بھری نیچے چلی گئی۔ 
کجھ دناں بعد رتو دا گھر والا اوس نوں لین آگیا۔ 
اوس نے ہس ہس کے تیاریاں کیتیاں تے دوجے دن اٹھ والی گڈی اوہناں جانا سی۔ 
سردیاں دے دن سی تے سبھ آپو آپنیاں رضائیاں وچ دُبکے پئے نگھ مان رہے سن۔ 
پتہ نہیں کدوں رولا پئے گیا کہ رتو گھروں بھج گئی ہے۔ 
ساری رات اوہدے گھر دے محلے دے اوس نوں لبھدے پھر دے رہے ۔ 
اوہ کتے نہ ملی۔ 
ریلوے سٹیشن چھان ماریا۔ 
جگے دا گھر پھولیا پر اوہ اوتھے نہیں ملی۔ 
تھک ہار کے سبھ گھر بیٹھ گئے۔ 
دن چڑھیا لوکاں اڈیاں اکھاں نال ویکھیا کہ رتو کھیتاں ولوں آؤندی پگڈنڈی تے ہولی ہولی تردی آرہی سی۔ 
اوس دی ماں بھج کے اوس دے گل نال چنبڑ گئی۔ 
سارا محلہ اکٹھا ہو گیا۔ 
کتھے گئی سی دھیئے۔۔۔۔ 
تینوں کون چک کے لے گیا سی؟ اوس دی ماں لوکاں ساہمنے دھی نوں سچا بنا رہی سی۔ 
مینوں کوئی چک کے لے کے نہیں گیا سی۔ 
میں جگے نوں ملن گئی سی۔ 
اوہنوں بھٹھ جنا تاپ چڑھیا ہویا سی۔ 
میں چھڈ کے آ نہ سکی۔ 
ساری رات اوسے کول رہی۔ 
بیری آلے کھیت وچ۔ 
اوہ بنا کسے ڈردے بول رہی سی۔ 
سبھ چپ چاپ پچھے ہٹ گئے تے مونہہ لکو آپو آپنے گھریں جا وڑے تے رتو نے گودی والا منڈا کچھڑ چکیا تے اپنے آدمی نوں بولی۔ 
چل لیا ٹرنک۔ 
گڈی دا ٹیم ہو گیا اے۔ 
تے اوہ چپ چاپ ٹرنک چک کے اوہدے نال تر پیا۔ 
میں چھت تے کھڑی ویکھ رہی سی کہ رتو آپنے آدمی تے بچیاں نال ہولی ہولی تردی ریلوے سٹیشن جا رہی سی، جو کہ ساڈے پنڈوں باہر وار سی۔ 
وینا ورما مریا چوہا وینا ورما طیبہ وینا ورما بن واس وینا ورما رُوم میٹ وینا ائیر پورٹ دے فرش تے صفائی کر دی دے میرے ہتھ اچانک رک گئے۔ 
میں آپنیاں اکھاں نوں کئی وار جھپکایا کِتے مینوں کوئی بھلیکھا تاں نہیں پیا۔پر 
نہیں شائد ایہہ بھلیکھا نہیں۔ 
سچ ہی سی۔ 
میرا پتی کسے ویہہ بائی سال دی کڑی دے نال تریا آرہیا سی۔ 
اوس نے اک بانہہ کڑی دے لک دوالے لپیٹی ہوئی سی تے دوجے ہتھ نال اوہ سامان والی ٹرالی کھچ رہیا سی۔ 
کُڑی نے اپنا سر میرے پتی دے موڈھیاں تے سٹیا ہویا سی۔ 
بہت ہولی ہولی تر رہی سی اوہ، جیویں کسے نشے وچ ہووے۔ 
لال رنگ دا سوٹ۔ 
گہنیاں نال بھری ہوئی تے کوہنیاں تک لال چوڑا۔ 
کالے ناگاں ورگیاں دو موٹیاں گتاں جو اوس نے اپنی چھاتی تے سٹیاں ہوئیاں سن۔ 
او دوویں کسٹم کلیئرنس توں بعد باہر آرہے سن اک دوجے نال چپکے ہوئے۔ 
جیویں چُنبک تے لوہا۔ 
کڑی دیاں اکھاں وچ عجیب جہی مستی سی۔ 
چال وچ لڑکھڑاہٹ تے اوہ میرے آدمی اُپر ڈگ ڈگ پے رہی سی تے میرا آدمی جیویں اوس نے ہنے ہی سولہویں بسنت وچ قدم رکھیا ہی سی۔ 
کالا گرم سوٹ ،لال پگ، سونے دی گھڑی، کڑا چین۔۔۔ 
تے جے وس چلدا تے شائد اوہ سونے دا سنگل گل وچ پا کے چلدا۔ 
اوس نے بڑی محنت نال اپنی ڈب کھڑبی داڑھی نوں رنگیا سی تاں جو اوہ پنتالی سال دی عمر وچ ویہہ پچی دا نظر آوے۔ 
دوویں ہولی ہولی قدم رکھدے میرے کولوں دی لنگھ گئے تے پچھے چھڈ گئے مہک دا اک بُلا۔۔۔ 
پرفیوم دی مہک جو میرا پتی لگاوندا ہوندا سی۔ 
پیرس دا پرفیوم تے جاں پھیر اوس کڑی دے جسم دی مہک ۔۔۔ 
ملی جلی خوشبو بہت دیر تک ہوا وچ پھیلی رہی۔ 
اوہ بہار دے جھونکے وانگ۔ 
دنیا توں بے خبر اک دوجے وچ سمائے باہر ول نوں جا رہے سی، جتھے لوک جہازاں توں اترن والیاں دی انتظار کر رہے ہین۔ 
اچانک اوہ رُکے تے پچھے مڑ کے ویکھیا۔۔۔۔ 
میں گھبرا گئی۔ 
پر نہیں۔۔۔ 
اوہ مینوں نہیں کسے ہور نوں لبھ رہے سی۔ 
میں دور کسٹم چیکنگ دے ڈیسک تے نظر ماری۔ 
میری سس کسے شاہی سوار وانگ اوتھوں باہر نکل رہی سی۔ 
کریم کلر دا سلک دا سوٹ، گرم کشمیری شال۔ 
کلو بھر سونا ہتھاں پیراں وچ پایا ہویا تے ہتھ وچ چمڑے دا بھاری بیگ۔بیگ 
اوس توں چک نہیں سی ہورہیا۔ 
لنگ ماری اوہ میرے کولوں وی لنگھ گئی تے میرے ول ویکھیا تک وی نہیں جاں جے ویکھیا وی ہوؤ تاں پچھانیا نہیں۔ 
میں لُٹی لُٹی جیہی اوس دے مگر تر پئی۔باہر 
میرا پورا سوہرا پریوار اوہناں دے سواگت وچ کھڑا سی۔ 
میریاں نناناں، دیور تے ہور للی چھلی۔۔ 
اوہ سب اک دوجے نوں بھج بھج جپھیاں پا کے مل رہے سن، جیویں ورہیاں دے وچھوڑے دے بعد ملے ہوون۔ 
نویں کڑی سب دے پیراں تے ہتھ لا کے متھے ٹیک رہی سی تے میریاں نناں وار وار اُس دا مونہہ چم رہیاں سن۔ 
میری سس جیویں ہواواں وچ تیر دی جیویں اوہناں نال جا رلی، شاید اوہ لنگھ مارنا بھل گئی سی کسے فوجی جرنیل وانگ تر رہی سی اوہ، جو کوئی جنگ جت کے مڑیا ہووے تے جس دے سواگت وچ سارا شہر کھڑا ہووے۔ 
کنی خوشی تے کنا آتم وشواس سی اوس دے چہرے تے۔ 
تاں ایہہ گل ہے کسے غریب دا گھر لُٹ کے آئی ہے۔۔؟ 
میرے من نے پچھیا۔ 
پر پر اوہ کڑی کنی سوہنی ہے۔۔۔۔ 
ہے نیانی جہی ۔۔۔ 
لال رنگ دا سوٹ کنا پھبدا ہے اوس دے جیویں کوئی تازہ گلاب ہنے کھڑیا ہووے۔۔۔ 
مورت جیہی۔۔۔ 
جاں سرہوں دی گندل ورگی نرم نازک۔۔۔ 
مٹک مٹک پیردھردی سی اوہ، جیویں پیراں ہیٹھ پتاسے پئے ہون۔ 
کنی پیاری کڑی ہے۔۔۔ 
میرے اندروں کوئی بول رہیا سی۔ 
توں تاں ایس نالوں وی ودھ سوہنی اتے جوان سی، جس دن ویاہ کروا کے ایس ایئر پورٹ تے اتری سی۔۔۔ 
ایہہ کڑی تاں کجھ وی نہیں۔۔۔ 
میرے دل نے کہیا۔ 
میں ساہمنی کندھ وچ لگے شیشے ول ویکھیا، ادھ چٹا سر، مونہہ تے جھرڑیاں تے سُک کے کنڈا بنیا سریر۔ 
پینتی نال سی عمر وچ پنجاہ سالاں دی لگدی سی۔ 
میں کتھے سوہنی ہاں اوس کڑی جنی۔۔۔ 
کِتھے ایہہ بیماریاں تے غماں دا کھادا کالا پیا سریر تے کتھے اوہ دن چڑھدے دی لالی ورگی کڑی۔۔۔۔ 
میں آپے نوں کہیا۔ 
نہیں۔۔۔ 
توں تاں صرف سولھاں سالاں دی سی، جدوں ایس خاندان دی بہو بن کے آئی سی تے شائد تیرے جنی سوہنی کڑی تاں سارے پنڈ وچ نہیں ہونی۔ 
تیرے جنی گُنیار کڑی آسے پاسے دیوالے کے وی نہیں لبھدی سی۔تیرا 
رشتہ تاں مونہوں منگ کے لیا سی نچھتر کور نے۔۔۔ 
شیشہ کہہ رہیا سی۔ 
تے مینوں یاد آیا سچ مچ ہی میرا رشتہ میری سس نے منگ کے لیا سی۔ 
دسویں وچ پڑھدی سی اودوں۔ 
چار بھیناں سی اسیں تے بھرا کوئی نہیں سی۔ 
ماں باپ غریبی تے قبیلداری دے مارے ہوئے۔ 
جدوں انگلینڈ توں رشتہ آیا تاں جیویں میرے ماں پیو دا چا نہ چکیا گیا۔ 
کنی بھاگاں والی کڑی ایں۔ 
گھرے بیٹھی نوں رب بوہڑ گیا۔۔ 
کِیڑی دے گھر بھگوان آئے نیں۔۔۔۔ 
میرے غریب باپ نے پگ لا کے میری سس دے قدماں وچ رکھ دتی سی۔ 
مینوں کجھ نہیں چاہیدا رام سنگھ۔۔۔۔ 
بس کڑی میری سیوا کرے تے منڈے دا من جتے۔ 
آپنا گھر سانبھے تے ہور ماں باپ کیہ بھالدے۔ 
آپنے دھی پت دا سکھ تاں جانور وی منگدے نیں۔۔۔۔ 
میری سس نے کہیا۔ 
رشتہ پکا ہو گیا سی۔ 
باپو کہہ رہیا سی اوتھے جا کے ہولی ہولی ساریاں بھیناں نوں سد لوے گی۔ 
پھیر باپو تاں بے بے نوں وی۔ 
سارے ولیت وچ سیٹ ہوجاواں گے۔ 
شام نوں میری سس نے اڈ بلا کے سمجھایا سی۔ 
دیکھ کُڑئیے۔۔۔ 
میری پہلی نونہہ بہت کُپتی سی۔ 
سارا دن منڈے نال کلیش رکھدی سی تے میرے نال اڈ آڈھا لائی رکھدی۔ 
باہر تری پھردی سی اواگؤن۔ 
بھلا کیہڑا بندہ برداشت کرو۔ 
اودھر دیاں کُڑیاں ایسیاں ہی ہوندیاں نیں۔۔۔ 
ساڈے منڈیاں دے فٹ نہیں بیٹھ دیاں۔ 
ایسے لئی میں تیرے باپ دی بھلی مانسی ویکھ کے تے تیری شرافت دے مونہہ تیرا رشتہ منگیا ہے۔ 
نہیںتاں میرے پت نوں تاں آکھن نوں ویہہ زمینداراں دے گھروں رشتے آوندے نیں۔ 
جٹ زمیناں کر کے ویاہے جاندے نیں تیویاں دا گھاٹا نہیں ہوندا۔ 
پر میں چاہندی ہاں میرے پت دا گھر وسے۔ 
دوہری وار کوئی چنگی کڑی جڑے اوس دے کرماں نوں۔۔ 
اوس دی آواز وچ تھانیداراں ورگا رعب سی۔ 
مینوں دھکا جیہا لگا کہ منڈا پہلوں ویاہیا ہویا سی پر باپو دی قبیلداری کر کے صبر دا گھٹ بھر لیا۔ 
کوئی گل نہیں میں ایہہ گل اپنے تک ہی رکھاں گی۔۔۔ 
باپو نوں پتہ ہی نہیں لگے گا۔ 
کڑیاں وڈھے وڈھے غم ڈھڈاں وچ چھپا لیندیاں ہین۔ 
کہندے نیں تیویں دے ڈھڈ وچ کھوہ ہوندا ہے۔ 
اپنے ماں باپ تے بھیناں لئی جے دوہاجو نال ویاہ کروا لیا تاں کیہڑا اسمان پھٹ جاوے گا۔ 
ایہہ وی وچارے میرے سہارے روٹی کھان جوگے ہو جاون گے۔ 
میں خود نوں تسلی دتی۔ 
پھیر میرا ویاہ پردیپ سنگھ نال ہو گیا۔ 
میں وی ایسے طرحاں ہی لال سوٹ پائی سونے تے ہیریاں دے سیٹاں نال لدی ہوئی ایسے ائیر پورٹ تے اتری سی۔ 
مینوں وی سارا ٹبر اگوں لین آیا سی تے ایسے طرحاں میرا مونہہ وار وار ایسے طرحاں ساریاں نے چمیا سی۔ 
گھر آکے اٹھ دناں وچ میں گھر دا سارا کم سانبھ لیا ۔سس 
نوں ویلھی کر دتا تے نناناں نوں بیٹھیاں نوں کھان پین نوں دیندی۔ 
سارا ٹبر میرے تے جان دیندا سی۔ 
جے چپ سی تاں پردیپ جو اک واری مینوں ویکھ کے مسکرایا تک نہیں سی۔ 
انڈیا وچ تاں میں سمجھدی سی کہ چلو نواں نواں رشتہ ہے بندا سنگدا ہی ہوندا ہے جاں شائد منڈا ساڈی بولی نہیں سمجھدا پر انگلینڈ آکے وی اوہ میرے توں دور سی۔ 
دنیا دی نگاہ وچ میرا ویاہ ہو گیا سی پر میرے پتی نے مینوں چھوہیا تک وی نہیں سی۔ 
اوس دی چپ میرے توں جھلی نہ جاندی۔ 
پر خود اگے ودھ کے گل کرن دی میرے وچ ہمت نہیں سی۔ 
تن چار مہینے لنگھ گئے۔ 
پردیپ گھر آؤندا روٹی کھاندا تے چلا جاندا۔ 
تسیں میرے نال کسے گل توں ناراض ہو؟ اج اسیں گھر وچ اکلے سی تاں میں پچھیا۔ 
نو۔۔۔ 
اوہ بے رخی نال بولیا۔ 
پھیر ایہہ بے رخی جیہی کیوں ہے ؟ میرے توں کوئی غلطی ہو گئی ہے تاں معاف کر دیو میں اوس دے قدماں تے جھک گئی۔ 
ڈونٹ بی سلی۔ 
مینوں کوئی غصہ نہیں ہے تیرے نال۔۔۔ 
آئی ایم فائن۔۔۔۔ 
اوس نے پیر پچھے کھچے۔ 
پھیر کیہ گل ہے تسی بولدے کیوں نہیں میرے نال۔۔۔؟ 
میرا گلا بھر آیا۔ 
بول تاں رہیاں۔۔۔؟ 
اوس نے جواب دتا۔ 
نہیں میرا مطلب ہے جیویں تیویں آدمی آپس وچ بولدے ہوندے نیں۔۔۔ 
چار مہینے ہو گئے مینوں آئی نوں۔۔۔ 
تسیں اک رات وی میرے نال نہیں رہے اج گھر کوئی نہیں ہے۔۔۔۔ 
میریاں اکھاں نے اوس نوں سدا دتا۔ 
نہیں میری اپائٹمنٹ ہے ڈاکٹر دے۔۔ 
میں چلاں۔۔۔ 
آکھ کے اوہ اٹھ کے کھڑا ہو گیا۔ 
جے مینوں دین لئی تھوڈے کول دو گھنٹے وی نہیں سی تاں ویاہ کرواؤن دی کیہ لوڑ سی۔ 
میں دکھی آواز وچ کہیا۔ 
لوڑ مینوں نہیں میری ماں نوں سی۔ 
اوسے نوں پچھ جا کے۔۔۔ 
اوہ میریاں اکھاں وچ ویکھدا ہویا بولیا۔ 
بی جی نوں کیہ پچھنا ایں آپاں آدمی تیویں آں۔ 
آپس دی گل آپس وچ ہی رہے تاں چنگے۔ 
ماں باپ نوں کاہنوں دکھ دئیے۔ 
میں اوس نوں سمجھایا۔ 
دُکھ دی کیہڑی گل ہے۔ 
مینوں پچھ کے کجھ کیتا اے اوس نے؟ آپے لے کے آئی اے تینوں۔ 
ہن خود ہی سانبھے گی۔ 
اوس نے نفرت نال میرے ول ویکھیا۔ 
آپے لے کے آئی اے تہانوں نہیں پچھیا میں حیرانی نال ویکھیا۔ 
جدوں وی انڈیا جاندی اے کوئی نہ کوئی گند چک لیاوندی اے۔ 
پھیر کہے گی ایس نال ویاہ کروا۔ 
آئی ڈونٹ لائیک سچ تھنگز۔ 
آکھ کے اوہ مینوں دھکا جیہا دے کے باہر چلا گیا تے میں صوفے تے پئی دیر تک روندی رہی۔ 
شام نوں سس گھر آئی مینوں اداس ویکھ کے پہلاں اوہ ہسی پھیر پتہ نہیں کیہ سوچ کے بولی ۔ 
کیہ گل آہ بوتھا کیوں لٹکا رکھیا۔؟ 
ماں جی اج ایہہ گھر آئے سی دوپہرے۔۔۔ 
کہندے توں مینوں پسند نہیں ایں۔ 
میری ماں تینوں لے کے آئی ہے۔ 
اوسے نال ہی رہ۔ 
میں روندی ہوئی نے دسیا۔ 
کوئی نویں گل ہے ساری دنیا دے مرد ہی اپنی عورت نوں کہندے نیں توں مینوں پسند نہیں میں تاں گل پیا ڈھول وجا رہیاں۔ 
آکھ کے اوہ اُچی ساری ہسی۔ 
تہانوں ایہہ ہاسے دی گل لگدی اے ؟ میں حیران ہو کے پچھیا۔ 
ہور میں روواں ہن؟ آدمی تیرا توں جانیں۔ 
کوئی کمی ہونی ایں تیرے وچ آپنے آدمی دا دل جت دی۔ 
تیویں چاہے تاں کھسم نوں انگلاں تے نچا سکدی ہے۔ 
ایس جات نالوں تاں وڈا باندر ہی کوئی نہیں دنیا وچ۔ 
توں ویکھدی نہیں تیرا سوہرا اج وی کیویں میرا پانی بھر دا اے؟ ساری عمر باہر دھکے کھاندا پھرئیے گوریاں کالیاں نال پر میں وی بندے دا پت بنا کے چھڈیا ایس نوں۔۔۔ 
اوہ ہنکار نال بولی۔ 
پر ۔۔۔۔ 
پر میں کیہ کراں ؟ جیویں مینوں ہتھاں پیراں دی پئے گئی۔ 
کرنا کیہ ہے؟ کوئی کم دھندا لبھ۔ 
گھر وچ مہارانیاں وانگ بیٹھی رہندی ہیں۔ 
کم ؟ حالے تاں میرے ہتھاں دی مہندی وی نہیں لتھی۔۔۔ 
میں آپنے ہتھ اوس دے اگے کر دتے۔ 
جے ایسے طرحاں اندر بیٹھی رہیں گی تاں ساری عمر ہی نہیں لتھنی مہندی۔ 
ایتھے تاں ڈولیوں اتر دیاں پوند کماون لگ پیندیاں۔تینوں 
تاں چار مہینے ہو گئے مفت دیاں کھاندی نوں۔ 
پتا اے کنے مہنگے ملک نیں ایہہ ؟ بچہ پیدا پچھوں ہوندا اے پہلاں سرکار خرچہ لا دیندی اے۔ 
اوہ گل کر دی ہوئی وار وار والاں دا جوڑا کھولدی تے بندی سی۔ 
مینوں سمجھ نہیں آئی کہ سس مذاق کر رہی ہے جاں سچ مچ ہی مینوں کم لبھن لئی آکھ رہی ہے پر اوس دن توں بعد میں کم دی تلاش شروع کر دتی۔ 
کم دی تلاش وی کیہہ سی۔ 
فیکٹریاں، دوکاناں، ریسٹورینٹاں وچ میں کم پچھدی پھردی سی۔ 
نہ بولی آوندی سی تے نہ کم۔ 
نوکری کتھوں ملدی؟ سبھ تھاں تے تجربہ پچھدے سی۔ 
دومہینے گزر گئے، مینوں کم نہ ملیا۔ 
گھر دیاں دا ورتاء میرے لئی بدل گیا سی۔ 
نناناں گل کرنی چھڈ گئیاں، دیور باہر ہی رہندا سی تے سوہرا سس دے آرڈر تے چلدا سی۔ 
پردیپ نوں پہلاں ہی میں پسند نہیں سی۔ 
ہن تاں میری سس کئی وار کہہ دیندی۔ 
ا یویں کڑیاں لے آئیدیاں نیں انڈیا توں۔۔۔ 
منڈے پسند تاں کردے نہیں۔ 
کتھوں سر وچ سواہ پوا لئی۔۔۔ 
نہ کم دی نہ کار دی مینوں کیہ پتہ سی میرے پت دے بھاگ اینے ماڑے نیں۔ 
واپس بھیج دے ایس نوں۔۔۔۔ 
مینوں نہیں چاہیدی اے عورت۔۔۔ 
پردیپ کئی وار ماں نوں غصے وچ کد کے پیندا۔ 
واپس کتھوں بھیج دیواں ویاہ کے لیاندی ہے ماں پچھتاوا کردی۔ 
توں ہی رکھ پھیر ۔۔۔ 
آکھ کے اوہ غصے وچ اٹھ کے چلا جاندا۔ 
میں انڈیا ماں نوں چٹھی لکھی تے اپنی کہانی سنائی کے اگلے مینوں پسند نہیں کردے۔۔۔ 
میں واپس آجاواں؟ اگلے ہفتے ہی ماں دی چٹھی آگئی۔ 
دِھیئے دھیاں اپنے گھراں وچ ہی چنگیاں لگدیاں نیں۔ 
سیتا نے رام نال کنے دکھ کٹے پر ساتھ نہیں چھڈیا۔ 
دھرو پدی ساری عمر بناں وچ پھر دی رہی۔ 
عورت دا تاں جنم ہی دکھ سہن لئی بنیا ہے۔ 
آپنے گھر وچ رہ کے آپنے مالکاں دا من جت۔ 
رب تیری تپسیا نوں سپھل کرے۔ 
اسیں تاں مساں ویاہی سی۔ 
ہن جے گھر آکے بیٹھ گئی تاں لوک مونہہ وچ دین گے۔ 
دوجیاں ویاہنیاں اوکھیاں ہو جان گئیاں۔ 
صبر سنتوکھ نال ٹیم کڈھ۔ 
چٹھی پڑھ کے میں روپئی۔ 
کیہو جیہی تقدیر سی میری، جیہناں نے ویاہ کے لیاندی سی اوہ رکھدے نہیں تے پچھے کوئی جھلدا نہیں سی۔ 
کتھے جاواں؟ کوئی کھوہ کھاتا گندہ کر دیواں جا اگ لا کے سڑ مراں۔ 
میں کسے نال گل کرن جوگی وی نہیں سی۔ 
سارے گھر دے اندروں اک سی۔ 
سس پردیپ نوں سکھا دیندی کہ اسیں نہیں ایہہ رکھنی۔ 
ایویں گل پے گئی ۔ 
پچھوں لاہنی اوکھی ہو گئی ہے۔ 
ننداں مونہہ تے بھابھی بھابھی کردیاں پچھوں ماں دیاں ہو جاندیاں۔ 
میری سس گردوارے وچ پاٹھ کرن جاندی ہوندی سی۔ 
سویرے شام پاٹھ کردی تے گھر آ کے اوہی تاڑکا دا روپ دھارن کر لیندی۔ 
اک دن میں گردوارے متھا ٹیکن گئی تاں اوتھے کندھ تے مشین مین بیبیاں دی لوڑ دا اشتہار لگاہویا سی۔ 
میں ایڈریس پڑھ کے اوتھے چلی گئی۔ 
سلائی کڈھائی دا کورس میں کیتا ہویا سی۔ 
بجلی دی مشین مینوں اک دو واری گمنے نے چلاؤنی سکھائی تے تیجی واری میں مشین چکر وانگ گھما دتی۔ 
شام تک میں پوری سپیڈ نال مشین چلا کے جیناں سی رہی سی۔ 
گمنے نے ویکھیا تاں حیران رہ گیا۔ 
ہیں اینی صفائی۔ 
مجال ہے دھاگا کِتے ایدھروں اودھر ہویا ہووے۔ 
اوس نے مینوں شاباش دتی۔ 
میں گھر آ کے سبھ نوں وارو واری دسیا کہ مینوں کم مل گیا ہے تے کسے نے میری گل نہ گؤلی جیویں میں کوئی فضول جیہی گل کیتی ہووے۔ 
ہفتہ گذر گیا۔ 
میرے گورے گمنے نے ڈیڈھ سو پونڈ کٹ کٹا کے میرے ہتھ وچ پھڑا دتے۔ 
مینوں یقین نہ ہویا۔تنخواہ 
پھڑن لگی دا خوشی وچ میرا رونا نکل گیا۔ 
اینے پیسے؟ میرا پرس نوٹاں نال بھر گیا۔ 
کم توں سدھی گردوارے گئی۔ 
متھا ٹیکیا کہ ہے مالک تیرے دربار توں حکم ہویا تاں مینوں کم ملیا ہے۔ 
گھر آ کے تنخواہ سس دے موہرے رکھ دتی۔ 
اوس نوں یقین نہ آیا۔ 
کنے پیسے ملے سی؟ اوس نے پچھیا ڈیڈھ سو پونڈ کٹ کٹا کے ملن گے بے جی۔ 
گورا کہندا میرے ہتھ وچ بہت صفائی ہے۔ 
جے اور ٹائم لگاؤں گی تاں دو تک مل جان گے۔ 
میں کاہلی کاہلی دسیا۔ 
ایہہ تاں اک سو پنتالی نیں۔ 
باقی پنج پونڈ کتھے گئے؟ اوہ نوٹ گندی ہوئی بولی۔ 
بے جی پنج پونڈ گردوارے بابا جی اگے چڑھا دتے۔ 
میری پہلی کمائی سی۔۔۔ 
میں سوچیا سی سس گردوارے دا ناں سن کے خوش ہووے گی۔ 
پہلاں ہی گردوارے جان دی کیہڑی کاہلی پے گئی سی۔ 
پینی شلنگ چڑھائی دے ہوندے نیں گردوارے وچ پونڈ نہیں۔ 
اگے توں پے پیکٹ سدھا گھر لے کے آیا کر۔ 
راہ وچ نہیں لفافا کھولنا۔ 
آکھ کے اوس نے پیسے اپنے پرس وچ پا لئے۔ 
نالے جنا وی اور ٹیم ملے کر لیں۔ 
ویلھی بیٹھی ودھدی نہیں بتھیرا آرام کر لیا۔ 
آکھ کے اوہ اپنے کمرے وچ بیڈ تے جا پئی۔ 
مینوں کم لبھ گیا، جیویں رب نے مینوں ڈب دی نوں آسرا دتا سی۔ 
پیسہ عورت دا دوجا کھسم ہے تے ایس کھسم نے اوس گھر وچ میری قدر پوا دتی سی جتھے میرے نال جانوراں توں وی ودھ برا سلوک ہوندا سی تاں جیہناں عورتاں دے آدمی قدر نہین کردے۔ 
سارا سماج ہی اوہناں نون لُچ سمجھدا ہے۔ 
کیہ گھر وار تے کیہ دنیا سبھ لئی اوہ فضول عورتاں ہوندیاں ہن۔ 
گھراں وچ جیہڑیاں رہی تاں جاندیاں نیں ڈھیٹھ بن کے جاں بے شرم بن کے جاں کہہ لو اپنا حق سمجھ کے پر جیون دا۔۔۔ 
کوئی نہیں ہوندا۔ 
ہاں جے آدمی قدر کرن والا ہووے تاں کیہ انھی تاں کیہہ کانی سبھ رانیاں ہوندیان نیں۔ 
میں ویکھدی ہوندی سی فیکٹری وچ میرے نالو کتے ودھ بدصورت تے کالیاں پیلیاں عورتاں دے آدمی اوہناں دے قدماں وچ وچھ وچھ جاندے تے اوہ ٹکے ٹکے دیاں گلاں ماردیاں۔ 
میرا آدمی ساڈے ایہہ میرے بچے ، تے میں جیویں گونگی ہو کے اوہنان دیاں گلاں سن دی رہندی۔کہن 
نوں میرے کول کجھ نہیں سی۔ 
اوہناں ساریاں توں سوہنی سی میں تے رنگ روپ رب نے رج کے دتا سی پر پتی نوں پسند نہیں سی ایس لئی میرا کوئی مل نہیں سی۔ 
ایویں سر جھکائی اوہناں دیاں گلاں سندی رہندی۔ 
جیہڑیاں عورتاں گھروں دکھی ہوندیاں نیں، جیویں باہر والیاں نوں وی اوہناں نوں دکھی کر کے عجیب جیہا سکون ملدا ہے۔ 
میرے کم تے کئی مرد مینوں پٹھے سدھے اشارے کردے۔ 
میرے دکھ ہرن دے منتر دسدے پر میں چپ چاپ گھر آجاندی۔ 
ڈردی وی سی کتے گھر دیاں نے کسے نال بولدی نوں دیکھ لیا تے ایہہ نوکری وی جاندی رہے گی۔ 
میری سس انڈیا گئی ہوئی سی۔ 
اک دن رات نوں پردیپ گھر آیا۔ 
میں چپ چاپ اوس نوں روٹی بنا کے کھلا دتی۔ 
اج اوہ نیچے فرنٹ روم وچ جان دی بجائے سدھا میرے کمرے وچ آگیا۔ 
مینوں حیرانی ہوئی۔ 
کیہ گل اے جی ؟ میں ڈر کے پچھیا۔ 
کوئی گل نہیں ۔۔۔۔ 
آکھ کے اوس نے اپنیاں بانہواں میرے گل وچ پادتیاں۔ 
مینوں اعتبار نہ آیا۔ 
لگیا جیویں ہوا وچ اڈ رہی ہوواں میں شرم دے مارے اکھاں جھکا لئیاں۔ 
میرے ول ویکھ۔۔۔ 
اوس دے ساہ میرے متھے نال ٹکرائے۔ 
جی ۔۔۔ 
میر دل دھڑک رہیا سی۔ 
کنی سوہنی کڑی ہیں توں۔۔۔ 
اوس نے میرے بلھ چمے۔ 
کیوں جھوٹھ بولدے او۔۔ 
میتھوں خوشی وچ گل نہیں ہو رہی سی، ساہ چڑھ گیا سی میرا جیویں کوئی پہاڑ چڑھ کے آئی ہوواں اوس رات پہلی وار پردیپ میرے نال ستا۔ 
مینوں لگیا میں اج ہی سہاگن ہوئی سی۔ 
پہلاں تاں ایویں کاغذی ویاہ ہویا سی۔ 
اصل ملن تاں اج ہویا سی۔ 
ساری رات میں اوس دی چھاتی تے سر رکھ کے ستی رہی۔ 
سویر ہوئی تاں اپنیاں انگلاں نوں دنداں نال کٹ کٹ کے دیکھاں کہ کتے کوئی سپنا تے نہیں ویکھیا۔ 
پر ایہہ سچ سی۔ 
پردیپ نے پاسا پرتیا تے مینوں اپنیاں بانہاں وچ لے لیا۔ 
۔۔۔۔۔کنے 
کُو پیسے نے تیرے کول۔۔۔۔؟ 
اوس نے ہولی جیہی پچھیا۔ 
جدوں دے بے جی گئے نیں چار ویک دی تنخواہ پئی ہے ۔ 
میںدسیا۔ 
بس ؟ ۔۔۔۔ 
مینوں تاں بڑی پرابلم آن پئی ہے۔ 
کافی پیسیاں دی ضرورت ہے۔ 
اوس نے چنتا نال آکھیا۔ 
کیہہ پرابلم آگئی جی تہانوں؟ مینوں وی چنتا نے گھیر لیا۔ 
بزنس وچ گھاٹا پے گیا یار۔ 
ہن بنک والے کہندے نیں چھیتی توں چھیتی پیسے بھر۔۔۔ 
اوہ متھے تے ہتھ پھیردا ہویا بولیا۔ 
میرے پیسے لے لو جی تسیں میں کہیا۔ 
اینے کُو پیسیاں نال کیہہ بننا ہے۔ 
ہور کنے کو چاہیدے نیں۔۔۔ 
اوہ تیرا گولڈ جیہڑا ممی نے دتا سی تے انڈیا والیاں نے ۔ 
اوس نے اچانک کہیا۔ 
مطلب میرے گہنے؟ میں کجھ دیر چپ رہ کے بولی۔ 
کیوں گہنے تینوں میرے نالوں بوہتے پیارے نیں؟ اوس نے تیوریاں کسیاں۔ 
نہیں جی میں ایہہ تاں نہیں کہیا۔ 
بھاویں تسیں سارے گہنے لے جاو۔ 
تہاڈی چیز ہے۔۔۔ 
میں کمبدی آواز نال کہیا۔ 
بٹ ڈونٹ ٹیل مائی مم ادر وائز یو نو می ویری ویل۔۔۔اوس 
نے پیار نال میری گت کھچی۔ 
میں گہنے پردیپ نوں دے دتے تے اپنی تنخواہ وی۔ 
اج میرا چاؤ نہیں چکیا جارہیا سی۔ 
میرا پتی اج میرا ہویا سی۔ 
عورت تے مرد دے قدماں دی دھوڑ ہے۔ 
اوس واسطے گہنے کیہہ اپنے آپ نوں ویچ دیندی ہے۔ 
آدمی دا من جو جتنا ہویا۔ 
آدمی نوں رجھاونا جو ہویا، جو عورت دا پہلا تے آخری فرض ہے۔ 
جے گھر وچ پتی نہیں خوش جو کے پرمیشور ہے تاں رب وی نہیں خوش ایس لئی عورت دا دھرم ہے کہ ہر طریقہ ورت کے ایس مانو روپی پرمیشور نوں خوش کرے، ورنہ اوس دا جیون وارتھ ہے۔۔۔۔۔ 
سچ کنا سکون ملدا ہے پتی دی سیوا کرکے۔ 
ایویں تاں نہیں ویداں گرنتھاں وچ اوس نوں دیوتا کہیا گیا تے میں آپنے دیوتا تے آپا وارن لئی تیار سی۔ 
آخر ایہہ بازی میں ہار کے ہی جتنی سی۔ 
دوجی رات میں چوتھے پہر تک پردیپ دی اُڈیک کردی رہی پر اوہ نہ آیا۔ 
میرا من تاں اداس ہویا پر کوئی کم پے گیا ہوؤ۔ 
سوچ کے میں خود نوں تسلی دتی۔ 
پنج چھ دن لنگھ گئے پردیپ پھیر نہ آیا۔ 
میں روز رات نوں دیر تک جاگدی ڈور کھڑکن دی اُڈیک کردی رہندی۔ 
اوس دن شکر وار سی۔ 
میں کم توں باہر نکلی تے بس پھڑن لئی بس سٹاپ ول ودھی پر پردیپ کار وچ اگے مینوں لین آیا ہویا سی۔ 
کنے دن ہو گئے تسیں گھر نہیں آئے؟ میں بھج کے کار وچ بیہہ گئی۔ 
بزی ہو گیا سی ، ٹائم ہی نہیں ملیا۔ 
آکھ کے اوس نے کار سٹارٹ کر دتی۔ 
اج گھر چلو میں نہیں کِتے وی جان دینا میں بچے وانگ کیتی۔ 
اوہ میرے نال گھر آگیا رات نوں میرے نال ستا تے سویر ہوندے ہی میری تنخواہ لے کے واپس چلا گیا۔ 
ہن جیویں ایہہ عام جہی گل ہو گئی سی۔ 
اوہ ہفتے وچ اک وار گھر آؤندا تے میرے نال سوندا تے پیسے لے کے چلا جاندا۔ 
مینوں سودا ماڑا نہیں سی لگدا۔ 
پیسے میں کیہ کرنے سی۔ 
آخر تاں اوہ میرا پتی ہی سی۔ 
چلو ایس بہانے گھر تاں آؤندا ہے۔ 
اوس دی کوئی کمزوری تاں میرے کول ہے۔ورنہ 
لندن دے انگریزی بولن والے منڈے نوں میرے ورگی ان پڑھ کڑی کتھے پسند آونی سی۔میں 
خوش سی اوس دے جھوٹھے پیار توں بھاویں اوہ پیسیاں واسطے ہی ، کجھ دیر لئی میرے نال پیار دا ناٹک کردا سی پر اوس ناٹک وچ جیویں میں اصلیت جین لگ پئی سی۔ 
اپنے ماڑے نصیباں تے مینوں ہن کوئی افسوس نہیں سی۔ 
چلو جھوٹھ دے سہارے ہی زندگی لنگھ جاوے گی تاں کیہڑا ماڑاہے۔ 
ورنہ میرے کول ہے ہی کیہ سی۔ 
دنیا دیاں ادھے توں ودھ عورتاں تاں سبھ کجھ جاندے بجھدے ہوئے وی ایہی جھوٹھ دے آسرے جیوی جاندیاں نیں کہ اوہناں دے مرد اوہناں نوں بہت پیار کردے نیں۔ 
بھاویں اوہ ساہمنے وی دوجی تیویں لیا کے بٹھا دین تاں وی کہی جان گئیاں کہ میرا پتی مینوں ہی پیار کردا ہے۔ 
کنی وڈی تسلی دیئی رکھدیاں نیں آپنے آپ نوں۔ 
جیویں کسے دے ٹٹدے ساہاں نوں جوڑن لئی آکسیجن لگا دتی جاندی ہے اوویں ہی کئی وار بندا مر رہے رشتیاں نوں جھوٹھیاں تسلیاں دے بناوٹی ساہ دیندا رہندا ہے۔ 
اپنے ایس دم توڑ رہے رشتے نوں زندہ رکھن لئی مینوں پردیپ دے پیار دی بہت سخت ضرورت سی، بھاوین جھوٹھا ہی سہی۔ 
چلو کدے تاں جھوٹھ سچ وی بنے گا ہی۔ 
کہندے نیں کہ جے اک جھوٹھ سو وار بولیا جاوے تاں سچ بن جاندا ہے۔ 
ایہہ پردیپ دا جھوٹھ جاں میرا سچ۔ 
پر رب نے میری سن لئی میں پریگنٹ ہو گئی۔ 
میں وا بگرو دا شکر کیتا جس نے میری ککھ ہری کر دتی سی تے میرا وسیبا ایس گھر وچ ہون دے چانس ودھ گئے سی۔ 
سر توں اک بوجھ لتھا کہ پردیپ مینوں چھڈ دیوے گا۔ 
بھلا آپنا بچہ کس نوں پیارا نہیں ہوندا۔ 
میری سس انڈیا توں واپس آگئی۔ 
اینی چھیتی ڈھڈ ودھاؤن دی کیہ پئے گئی سی۔ 
میرے جان دی دیر سی کھسم نوں قابو وچ کر لیا۔ 
دو چار سال کما کے آپنا گھر خرید لیندے ساری عمر میرے سر تے ہی بیٹھا رہنا۔۔۔؟ 
اوہ ایئر پورٹ تے ہی بولن لگ پئی۔ 
میں کیہ کہندی؟ پردیپ نے پھیر گھر آؤنا بند کر دتا۔ 
اوویں ہی کرن لگ پیا، جیویں پہلاں کردا ہوندا سی۔ 
جیویں ماں توں ڈردا ہووے جاں ماں ہی نہ چاہندی ہووے کہ اسیں اکٹھے ہوئیے ہولی ہولی اٹھ مہینے لنگھ گئے میں کم توں چھٹی لے لئی۔ 
دسویں مہینے میرے گھر کڑی نے جنم لیا۔سارے 
ٹبر دا مونہہ اڈیا گیا جیویں کوئی گناہ کیتا ہووے۔ 
ہووے۔ 
سبھ نے میرے نال بولنا چھڈ دتا۔ 
سارے اکٹھے ہو گئے تے میں پھیر اکلی رہ گئی۔ 
پر شائد ہن اکلی نہیں سی۔ 
ہن میری دھی میرے نال سی۔ 
میرے جیون دا آسرا۔ 
مینوں ہن اوہناں دی زیادہ پرواہ وی نہیں رہی سی۔ 
تھوڑے دناں بعد ہی میں واپس کم تے چلی گئی۔ 
ساڈے کم تے اک نویں زنانی نے آؤنا شروع کیتا سی۔ 
ادھکھڑ جہی نے۔ 
میری اوس نال دوستی پے گئی۔ 
گلاں باتاں وچ اوس نے میرے گھر دا پتہ پُچھیا۔ 
نی کتے اوہی تے نہیں تیری سس۔۔۔۔ 
نچھتر کور۔۔۔ 
بھاری جہی نسوڑا سنگھ دے گھروں۔۔۔۔ 
اوہ اُچی ساری بولی۔ 
ہاں آنٹی جی تُسیں جاندے او میری سس نوں؟ میں حیرانی ظاہر کیتی۔ 
لے جانن نوں اوہنوں کیہڑا بھلیا؟ سارا شہر جاندا اے اوس بگھیاڑی نوں۔۔۔ 
اوس نے نفرت نال ناساں اُپر چکیاں۔ 
سارا شہر جاندا اے؟ پر اج تک مینوں تاں آنٹی جی نے کسے نے پچھانیا نہیں بئی میں نچھتر کور دی نونہہ ہاں۔۔۔ 
میں ایس نویں سکیری لئی تیار نہیں سی۔ 
پچھانے تاں کوئی تینوں تاں جے تینوں اوہ کِتے باہر لے کے آوے جاوے۔ 
اکھے چور دی ماں، کوٹھی وچ مُونہہ۔ 
چوری دے سامان وانگ تاں تینوں رکھیا ہویا اے۔ 
نہ کسے نال ملے نہ ورتے پچھاننا کُش ہویا۔ 
آنٹی نے آواز ہولی کیتی۔ 
مینوں تاں نہیں پتہ کہ ساڈی کوئی ہور رشتے دار وی ہے ایتھے؟ مینوں اجنبی آنٹی دیاں گلاں تے وشواس نہیں آ رہیا سی۔ 
چل پتہ نہ سہی پر ایہدی پہلی تیویں دا کیہ بنیا؟ خاصا رپھڑ پیا ہویا سی۔ 
کئی سال کیس چلدا رہیا سی طلاق دا۔۔۔ 
اوس نے مینوں پچھیا۔ 
اوہ تاں کلیئر ہو گیا سی کئی سال ہو گئے۔ 
ہُن تاں سُکھ نال میرے گھر وی دھی ہو گئی ہے۔ 
میں آپنے پتی دے پہلے ویاہ دا ذکر چھیڑ کے خود نوں دُکھی نہیں کرنا چاہندی سی۔ 
دھی ہو گئی ےاں کہ پھیر پول نکل آیا؟ اگے بتھیرے ایہدے تھاں تھاں تے بچے روندے پھردے نیں۔۔۔ 
اوس نے اک ہور حملہ کیتا۔ 
اوہناں دے تاں پہلا کوئی بچہ بچہ نہیں آنٹی جی۔۔۔ 
مینوں غصہ آ گیا۔ 
بچہ کیوں نہیں پہلی دے دو تن نیانے سی۔ 
کسے گوری نال رہندا سی۔ 
دو نیانے اوس دے سی۔پھیر 
انڈیا گیا ویاہ کروا آیا۔ 
اوہ چھڈ دتی ہُن تیرے نال کروا آیا۔ 
کسے اک دی زندگی خراب کیتی ہے ایس نے۔ 
پتہ نہیں کیہدیاں کیہدیاں بد سیساں لئیاں نیں ایس بُڑھی نے۔ 
جیہڑی پہلی سی میری سکی ماسی دی پوتی سی۔ 
اوہدا اوہ حال کیتا بئی رہے رب دا ناں۔۔۔۔ 
پیسہ دھیلا داج دہج لے کے جیب وچ پا لیندی ہے مُڑکے توں کون تے میں کون۔ 
پتہ نہیں کس کس دا دبیا تے ماریا ہے ایس پھپھے کُٹنی نے۔ 
چنگا میں تاں کہنی آں اولاد دے موہرے آؤن۔ 
جیہڑی لوکاں دیاں دھیاں دی کھہہ خراب کردی پھردی ہے۔ 
اکھے ماپیاں دے گناہاں دی سزا اولاد بُھگتدی ہوندی ہے۔ 
دوگنی کر کے، جیویں کوئی مول ویاج سمیت مُڑے۔ 
آنٹی جی میں اوس نوں بولدی نوں وچوں ٹوکیا۔ 
مینوں نہیں پتہ سی ایس کہانی دا۔۔۔ 
مینوں کسے نے کچھ نہیں دسیا۔ 
میریاں اکھاں بھر آئیاں۔ 
تینوں وچاری نوں کیہ پتہ اے۔۔۔ 
اوس نے ٹچ ٹچ کیتی۔ 
مینوں تاں ایہہ کہیا سی کہ منڈے دیاں ایتھے فیکٹریاں چلدیاں نیں۔۔۔۔ 
پہلی کڑی انگلینڈ دی سی تے بہت کُپتی سی۔ 
ہُن سانوں اینی دور بیٹھیاں نوں کیہ پتہ لگدا اصلیت کیہ ہے۔ 
میں بھجی آواز وچ کہیا۔ 
بس ایتھے ہی تاں مار کھا جاندے نیں انڈیا والے، پُچھدے نہیں دسدے نہیں باہر دا ناں سُنیا نہیں کہ کُڑی دا پاسپورٹ بنا دیندے نیں۔ 
اوس نے افسوس جہیا کیتا۔ 
پر مین ہُن کیہ کراں آنٹی جی۔ 
میں کُچھ پُچھاں گی تاں سارا ٹبر مُکر جاوے گا۔ 
میں تاں نہیں کیتا۔ 
مین تاں نہیں کہیا۔۔۔ 
کر کے سچے بن جان گے تے میں جُھوٹھی۔ 
میں اکلی اینے جھوٹھیاں دا کیہ وگاڑ لواں گی؟ میں آپنا درد اوس نال سانجھا کر رہی سی۔ 
نہ بھائی توں کیہ وگاڑ لویں گی اجیہیاں دا۔ 
اکھے مرے مُکرے دا کیہ علاج، مکرن جوگے ہی رہ گئے۔ 
آکھ کے اوہ مینوں سوچاں وچ پاکے چلی گئی۔ 
شائد میں دوجی وار پریگننٹ ہو گئی سی۔ 
پر میں گھر وچ کسے کول گل نہ کیتی۔ 
سبھ ہی جیویں میریاں نظراں وچ گر گئے سی۔ 
سبھ لئی وشواس ختم ہو گیا سی میرے دل چوں۔ 
کنا ڈرامے باز ہے سارا ٹبر۔ 
بھاف تک نہیں کڈھی سی کہ ساڈا مُنڈا کیہو جیہی کرتُوت دا مالک ہے۔ 
کِنے بھولے بھالے تے شریف بن کے انڈیا آئے سی لوکاں نوں بے وقوف بناؤن لئی۔ 
میری سس سارا دن گردوارے وچ پاٹھ کردی رہندی ہے پر جھوٹھ بولن لگی دی زبان اک وار وی نہیں کنبی۔ 
سٹھ سال دا بزگ بندہ جُھوٹھ بولدا کنا عجیب جیہا لگدا ہے۔۔۔ 
جیویں اوس دے سر دا اک اک وال اوس دے سچا ہون دی گواہی بھر رہیا ہووے پر اوس دا جھوٹھ اچانک ننگا ہو کے اوس دے ضمیر نوں وی ننگا کر دیوے۔ 
انڈیا وچ کہندی سی میرے پُت نوں ڈسٹ الرجی ہے۔ 
ایتھے آ کے زکام ہو گیا پر ایہہ تاں ولیت آ کے ہی پتہ لگا سی کہ مُنڈے نوں دمے دی بیماری ہے۔ 
کھکھر کھادا جہیا سارا دن دوائیاں کھاندا رہندا تے مُونہہ تے وِیہہ قسماں دیاں کریماں پاؤڈر تے رنگ روگن ملی رکھدا۔ 
رات نوں سوندا تاں کول پیا بندہ اوس دے ساہاں دی آواز سُن کے سوں نہ سکدا۔ 
ایکٹنگ کردا سی جیویں نٹاں دا چھوکرا ہووے۔ 
مینوں اوس دی ہر گل نال نفرت ہو گئی سی۔ 
کوئی اینی ماڑی تاں نہیں سی میں پر ایہہ چالباز ٹبر نے مل کے اوہ چکر چلایا سی کہ مینوں چنگی بھلی نوں کملی کر چھڈیا سی۔ 
بندہ اپنیاں کمزوریاں نوں ڈھکن لئی کنے بے گناہاں نوں ننگے کردا ہے۔ 
پر میں ہُن کر وی کیہ سکدی سی۔ 
رب نوں ارداساں کرن توں سوا۔ 
رب وی سبھ کجھ کر سکدا ہے۔ 
پر اک شیل بھنگ کر چُکی کُڑی نوں دوہری وار کواری نہیں بنا سکدا۔ 
دُوجی وار مینوں پریگننٹ دیکھ کے میری سس دا آپے تے قابو نہ رہیا۔ 
اک دن شام نوں بنا وجہ ہی میرے نال لڑ پئی۔ 
دُوجے کُو دن ڈِھڈ ودھا کے باہر جاندی ہے۔ 
آکھ کے اوس نے میرے ڈِھڈ تے دو ہتھڑ ماریا۔ 
میں پِیڑ نال تڑف اُٹھی۔ 
میرے کوئی ہتھ وس تھوڑے ہے بے جی۔ 
ہتھ وس کیوں نہیں۔ 
موئی کوئی پڑھائی لکھائی کیتی ہووے تاں پتہ ہووے۔ 
پڑھی لکھی ہوندی تاں میرے پُت دی قدر کردی۔۔۔ 
اوہ اگوں کُد کے پئی۔ 
پہلاں تاں پڑھیاں لکھیاں ہی آیاں سی ساریاں۔۔۔ 
اوہناں وچ کیہ خرابی سی؟ پتہ نہیں میرے مُونہوں کیویں نکل گیا۔ 
میری سس نوں میرے توں اجیہے جواب دی امید نہیں سی۔ 
اوہ بہت دیر تک چُپ رہی۔ 
تیرے ورگیاں ہی اوہ سی اگ لگنیاں۔ 
میرے پُت دے بھاگ ماڑے نیں۔ 
کنی واری گھر وسایا ہر وار اُجڑ جاندا اے۔ 
اوہ پوری عورت ذات نِند رہی سی۔ 
جے پہلاں ہی اینی واری گھر وسا کے دیکھ لیا سی تاں میری زندگی برباد کرن دی کیہ لوڑ سی؟ اج میرے اندرلی عورت آپنے کرماں دا حساب منگن لئی اُٹھ کھڑوتی سی۔ 
زندگی تباہ کرن نوں توں ایتھے جج لگی ہوئی سی؟ بُھکھے گھر دی دھی، انگلینڈ پہنچ گئی، ہُن نکوں ٹھوہیں ڈیگدی پھردی ہے، کُتی رن۔ 
تیرا باپ ہی مگر پیا سی کہ میری دھی نوں انگلینڈ لے جاؤ۔۔۔ 
ساڈا وی گھر تر جاوے گا۔ 
اوہ میریاں اگلیاں پچھلیاں نوں کوسن لگی۔ 
میرے باپ نوں کیہ پتہ سی کہ میں دھی نوں کُھوہ وچ دھکا دے رہیاں۔ 
ورنہ اوہ کدے وی مینوں ایتھے نہ بھیجدا۔ 
کیہڑا ماں باپ چاہندا ہے کہ اوس دے ڈھڈ دا آنڈا راہاں وچ رُلے۔ 
میں آپنے ماں باپ نوں یاد کر کے رو پئی۔ 
آؤن دے پردیپ نوں۔ 
اج تیرا فیصلہ کردی ہاں۔ 
جاں تاں توں ایس گھر وچ رہیں گی جاں میں رہاں گی۔۔۔ 
کنی زبان چلدی ہے کُتی دی۔ 
باہروں نویاں نویاں گلاں سکھ کے آؤندی ہے روز۔ 
اوس نے مینوں دھمکی دتی۔ 
پردیپ آیا ماں نے ساری گل سُنائی۔ 
میں تاں تینوں پہلاں ہی کہندا سی کہ پڑھیاں کڑیاں دے رشتے آؤندے نیں مینوں، پر تینوں ایہی پسند آئی سی سٹوپڈ کاؤ۔ 
اوہ غصے وچ ماں دے مگر پے گیا۔ 
پتہ نہیں ماں بھین نے کیہ سکھایا۔ 
پردیپ نے میرے نال بولنا چھڈ دتا۔ 
عورت ہی عورت دی دشمن بنی بیٹھی سی۔ 
اینی عمر دا ہو کے وی اوہ کسے بچے وانگ سی، جس نوں کوئی وی سکھا دیندا تے میرے خلاف کر دیندا جیویں اوس کول سوچن لئی دماغ نہیں سی۔ 
بُرا کیہ ہے تے بھلا کیہ۔ 
ایس دا فیصلہ وی خود نہیں کر سکدا سی پر میں زیادہ پرواہ نہ کیتی۔ 
نہیں تاں نہ سہی۔، 
پہلاں ہی آپے نال لڑ رہی سی۔ 
ایہو جیہے بے وقوف آدمی دے کدوں کو تائیں قدم چٹدی۔ 
رات نوں اکلی پئی سوچدی کہ کیہ ماڑا کیتا سی میں رب دا جو ایہو جہی سزا ملی ہے۔ 
میں کیہ میرے ورگیاں کئی ایس گھر چوں برباد ہو کے گئیاں نیں، جیویں رات نوں ساریاں پہلیاں عورتاں میرے نال آ کے بستر تے پے جاندیاں تے مینوں سوال کردیاں، کہ میں اوہناں دا حق ماریا ہے۔ 
گوریاں، کالیاں، موٹیاں، پتلیاں اُجڑیاں ہوئیاں عورتاں۔۔۔ 
سبھ میرے ورگیاں لُٹیاں پُٹیاں۔۔ 
تے میں وی اوہناں ہی عورتاں دی بھیڑ وچ گواچ جاندی۔ 
اوہناں ورگی ہی ہو جاندی۔میری 
کوئی وکھری پچھان نہیں رہ گئی سی۔ 
میں اوہناں نوں کیویں یقین دلاؤندی کہ مینوں کوئی پتہ نہیں سی کہ میں کیہ کر رہی ہاں ۔ 
میرے نال وی اوہناں وانگ دھوکھا ہی ہویا سی۔ 
میں کسے دا حق نہیں ماریا۔ 
بدقسمتی نے حالی میرا پچھا نہیں چھڈیا سی میرے پھیر کڑی پیدا ہوئی۔ 
سانوں تناں ماواں دھیاں نوں گھر وچ کسے نے نہ بلایا۔ 
کسے نے آکے بچی دا مونہہ تک نہیں ویکھیا، جیویں ایہہ میری اکلی دی غلطی سی تے ایس دی سزا وی مینوں ہی ملنی چاہی دی سی۔تے 
میں وی قسمت نال سمجھوتہ کر لیا سی ایس جنم وچ میرے پاپ ۔ 
گھر دا حال پلس سٹیشن ورگا سی۔ 
سارا دن کرفیو لگا رہندا، جاں جس دن کدے پردیپ دا من ہوندا جاں اوہ پیسے ہار جاندا تے اوس نوں پیسیاں دی لوڑ ہوندی تاں ماں توں چوری چھپی آکے میرے نال سوں جاندا تے جاندا ہویا کہہ جاندا ماں نوں نہ دسیں۔ 
ورگے بیت گئے میری تقدیر نہ بدلی۔ 
تیجی وار میں پھیر ماں بنن لئی تیار ہوگئی ہن سس توں برداشت نہ ہویا۔ 
کتھوں اینا خرچا کرئیے۔ 
روز کوڑے جم جم کے سٹ دیندی ہے۔ 
پے پیکٹ آونا بند ہو جاندا ہے، کیہڑا ایہدا لنگر تورے۔۔۔؟ 
میں صبر دا گھٹ بھر کے رہ گئی تے دعا کیتی کہ ہے پرماتما، ایس وار کوئی چج دی چیز بھیجیں۔ 
ہسپتال جاندی نوں میرے آدمی نے کہیا سی ۔ 
جے منڈا ہووے تاں گھر آجاویں نہیں تاں سمجھ لویں تیرا میرا رشتہ ختم ہے۔ 
پر میرے ایس واری قسمت پتھر ہی ماریا سی۔ 
گھروں مینوں کوئی ویکھن نہ آیا۔ 
پردیپ دا فون آیا سی صرف۔۔۔ 
توں گھر واپس نہ آئیں۔ 
میں دوسری عورت لے آندی ہے۔۔۔ 
مینوں دکھ تاں ہویا پر سوچیا غصہ ہے گھر جا کے آپوں ٹھیک ہو جاوے گا۔ 
بھلا کوئی اپنے خون توں کیویں دور ہوسکدا ہے۔ 
میں دو دناں دی کڑی نوں لے کے گھرآ گئی۔ 
میریاں دوویں وڈیاں کڑیاں باہر مینہ وچ کھڑیاں بھج رہیاں سی۔ 
میں بہت دیر تک گھر دے بوہے بھندی رہی پر کسے نے جواب نہ دتا۔ 
تناں کڑیاں نوں نال لے کے گردوارے چلی گئی۔ 
اوتھوں پلس سٹیشن تے اوتھوں سوشل سروسز والیاں دے۔ 
تے پھیر دکھاں دی اک نویں لڑی شروع ہو گئی سی۔ 
سوشل سروسز والیاں نے گھر رہن لئی دے دتا تے بچیاں نوں کھان لئی روٹی دے دتی۔ 
پر میں جو روحانی تے جسمانی کشٹ بھوگیا سی اوس دا کوئی حساب میں کسے توں نہ منگ سکی۔ 
کنے سخت قانون نے ولیت دے تے کنے ودھیا۔ 
بھکھیاں مرداں عورتاں تے بچیاں دے مونہہ وچ روٹی پادیندے ایہہ ملک تے سر تے چھت دے دیندا ہے۔ 
پر کاش اجیہے قاتلاں نوں وی کوئی سزا دیندا جیہڑے روز انڈیا توں میرے ورگیاں لیا کے قتل کر دے نیں۔ 
کئی سال گزر گئے۔ 
میری وڈی کڑی ہن پندرھویں سال وچ ہے۔ 
پچھلے مہینے ہی اوس نے بچپن دی سردل ٹپ کے جوانی دے ویڑھے وچ قدم رکھیا ہے تے مینوں نویں چنتا نے آگھیریا کہ دھی جوان ہو گئی ہے۔ 
ایس دے ویاہ مکلاوے دا میں اکلی کیویں کراں گی۔مشین 
دا کم ہن میرے توں ہوندا نہیں سی۔ 
میری پٹھی وچ درد رہن کر کے ڈاکٹر نے منع کر دتا سی کہ زیادہ دیر مشین تے نہیں بیٹھنا۔ 
ایس لئی میں ائیر پورٹ تے صفائی دا کم شروع کر دتا سی۔ 
ایتھے کنیاں ہی میرے ورگیا عورتاں میریاں سہیلیاں بن گئیاں سی۔ 
میریاں ہمدرد۔ 
حالے کل ہی میں اپنے نال والی کلینر ہربنس کور نوں کہیا سی کہ اوہ اپنے بھتیجے نال میری دھی دا رشتہ کرا دیوے اوہ میری بھل مانسی تے شرافت ویکھ کے من گئی سی۔ 
میں اپنی بچی دے ویاہ ویونتاں بنا رہی سی کہ پردیپ نوں کیوں دساں کے اک وار منڈا نگاہ چوں کڈھ آوے۔بھاویں 
طلاق ہو گئی سی پر پھیر وی اوہ میریاں بچیاں دا باپ سی۔ 
کنیا دان تاں اوسے نے ہی کرنا سی پر۔۔۔۔ 
پر ۔۔۔۔ 
پر او تاں آپ ہی لاڑھا بنیا ٹریا جارہیا سی اپنی دھی دی ہم عمر کڑی نال۔۔۔ 
میں پتہ نہیں کنی دیر ہور اوتھے بیٹھی سوچدی رہندی کہ ہربنس کور نے اچانک آ کے میرے موڈ ھے نوں ہلونا دتا۔ 
توں ایتھے بیٹھی کیہ کرنی پئی ایں؟ میں تینوں لبھ لبھ کے کملی ہو گئی آں تیرے نال بڑی ضروری گل کرنی سی۔ 
میرا بھرا من گیا اے۔ 
رشتے لئی آکھ کے اوس نے میرے مونہہ ول ویکھیا، جیویں اوہ اپنی کہی گل دا اثر ویکھنا چاہندی سی۔ 
میں چپ رہی۔ 
پر میرا بھرا کہندا سی کہ مہندر کور پردیپ سنگھ دی پہلی تیویں نہیں۔ 
پہلاں اوہ کِتے ہور ویاہیا ہویا سی۔ 
پھیر توں دوجی ہوئی؟ اوس نے گل صاف کرنی چاہی۔ 
دوجی نہ تیجی۔۔۔ 
میں ہوکا بھریا۔ 
کیہہ مطبل؟ اوہ حیران ہوئی۔ 
پتہ نہیں کیہڑا نمبر سی میرا۔ 
میرے توں پہلاں تے پچھوں ایتھے کئی آئیاں نیں۔ 
۔ 
آکھ کے میں مشین چک کے پھیر فرش صاف کرن لگ پئی۔ 
جون مہینے دی کڑکدی ہوئی دوپہر وچ رڑے میدان وچ دی بھجی جاندی بس وچ بیٹھی سونیا اوس گھڑی نوں کوس رہی سی جدوں اوہ اگ ورساندی دوپہری نوں گھروں باہر نکلی۔چارے 
پاسے دُھپ دا سمندر پھلیا ہویا سی۔مُڑہکو 
مڑکی ہوئیاں سواریاں دے سریراں وچوں نکلدی ہواڑ نے اوس دا ساہ لینا اوکھا کر چھڈیا سی تے اوہ نک تے رومال دھری اک انگریزی ناول وچ اپنے آپ نوں بھلاون دی کوشش کر رہی سی۔ 
کھڑی وچوں آوندی تیز دھپ نال اوس دی بانہہ سڑ رہی سی پر اوہ جیویں تیویں سفر کٹ رہی سی بانہہ سڑ رہی سی پر اوہ جیویں تِویں سفر کٹ رہی سی۔ 
اک دو سٹیشناں تے بس رُکی تاں اوس نے ٹھنڈی بوتل لے کے پیتی پر اوس دا مونہہ ہالاں وی سکا سی تے پلو پلی اوس دی تریہہ ودھدی جا رہی سی، اوس دا کھن بھن ہویا من کسے طرحاں وی رِم نہیں رہیا سی۔ 
اپنے رومال نال پسینہ پونجھدیاں اوس نے آس پاس جھات ماری۔ 
ادھ سُتیاں سواریاں سیٹاں دے ڈنڈیاں نوں پھڑ کے جھول رہیاں سن۔ 
کنڈیکٹر پچھلی سیٹ تے لتاں پساری بیٹھا سی۔ 
صرف ڈرائیور ہی سی جیہڑا پورا چیتن ہو کے بس چلا رہیا سی جاں کہہ لؤ جاگ رہیا سی۔ 
سونیا نے وی اکھاں بند کر کے سون دا جتن کیتا پر اچانک بس نوں بریک لگی تے اوہ اک چھوٹے جیہے پنڈ دے ساہمنے نِم ہیٹھاں جا کے رُک گئی۔ 
بس وچ کئی سواریاں چڑھیاں پر سونیا نے کسے واسطے وی سیٹ نہ چھڈی۔سگوں 
اوہناں توں بے خبر ہوئی جان بجھ کے ناول وچ سرجھکائی بیٹھی رہی۔ 
سواریاں اگے لنگھ گئیاں۔ 
بس بھر گئی سی کنڈیکٹر وار وار سواریاں نوں اگے لنگھ جان لئی کہہ رہیا سی۔ 
اخیر وچ اک سانولے جیہے رنگ دی پینڈو مٹیار بس تے چڑھی۔ 
اوسدے گوڑھے جامنو رنگ دے سوٹ تے چنی تے لگے بھاری گوٹے نوں ویکھ کے سونیا نوں جاپیا جیویں اوس دے سوٹ دی ساری گرمی اوس نوں پہنچ رہی ہے۔ 
حالاں اوہ اوس نوں ویکھ ہی رہی سی۔ 
مٹیار نے اوس کول آکے اپنے ہتھ وچ پھڑیا تھیلا سیٹ تے رکھ دتا تے ذرا زور نال بولی ۔ 
بھین جی ، ذرا اودھر ہوئیں ماڑا جیہا۔ 
سونیا انکار نہ کر سکی۔ 
نہ چاہندے ہوئی وی اوہ کھڑکی ول دھپ وچ ہو کے بیٹھ گئی۔ 
اوس نے پھیر ناول ول سرجھکایا۔ 
مٹیار نے اوس دی گھڑی ول ہتھ کر کے پچھیا کیہ ٹیم ہویا اے بھین جی۔ 
اک وجیا اے۔ 
سونیا نے سرسری جواب دتا تے پھیر اکھاں ناول ول جھکا لئیاں۔ 
دُھپ نے اوس دے پنڈے نوں لوہنا شروع کر دتا سی۔ 
اوس دے من وچ آیا کہ کڑی نوں پچھ تاں لوے کہ اوہ کتھے جا رہی ہے پر اوس دے سوال کرن توں پہلاں ہی کڑی بول پئی سی۔ 
آہ اسیں تاں بھین جی ہنے اتر جاواں گے اگلے پنڈ، پھیر توں لوٹ ہو کے بہیں۔ 
نہ کوئی نہیں۔ 
ساریاں نے ہی بیٹھنا ہوندا اے بس تے گڈیاں وچ۔۔۔ 
میں کوئی خاص ہاں پر من ہی من اوس رب داا شکر ادا کیتا۔ 
اوہ سوچ رہی سی کہ ہن بھاویں کوئی وی آجاوے اوہ دھپ ول نہیں بیٹھے گی۔ 
سونیا منو من اگلے بس اڈے دا انتظار کرن لگی۔ 
بھین جی میریاں اکھاں دا سرمہ کھنڈیا تاں نہیں کتے ۔۔۔۔؟ 
مٹیار دے مونہوں اچانک ایس سوال نوں سن کے سونیا دیاں اکھاں حیرانی نال اڈیاں رہ گئیاں۔ 
اوس نوں اپنے کناں تے یقین نہیں سی آرہیا۔ 
کسے اجنبی دے مونہوں اجییے سوال دی اوس نوں امید نہیں سی۔ 
اوس نے دھیان نال اوس دے مونہہ ول ویکھیا خورے کتے اوس نے غلط نہ سن لیا ہووے۔ 
لڑکی نے اوس نوں کملیاں وانگ اپنے ول جھاکدیاں تک کے اپنا سوال دہرایا۔ 
سونیا جیویں آپے وچ مڑ آئی۔ 
نہیں۔۔۔۔ 
ہاں۔۔۔ہاں 
نہیں۔۔۔۔ 
نہیں سرمہ تاں بالکل ٹھیک اے۔۔۔ 
اوس کاہلی نال جواب دتا۔ 
مٹیار پھیر اپنے خیالاںوچ گم ہو گئی سی پر سونیا دا من مڑ ناول وچ نہ لگیا۔ 
اوس نوں اوہ اجنبی کڑی بڑی دلچسپ جاپی تے بہت خوبصورت لگیا اوس دا سوال اوہ کڑی نال ہور گلاں کرنا چاہندی سی تے اپنی اِچھا نوں دبا نہ سکی۔ 
تسیں کتھے جا رہے ہو؟ سونیا نے پچھیا۔ 
سوہرے۔۔۔ 
مٹیار دے سانولے مونہہ تے ایہہ کہندے سمیں لالی دوڑ گئی۔ 
سونیا مسکرائی۔ 
تہاڈے نال کون ہے؟ میرا باپو اے۔۔ 
کڑی نے سر تے چنی ٹھیک کر دیاں ہوئیاں کہیا۔ 
تہاڈا گھر والا نہیں آیا لین واسطے۔۔۔۔؟ 
سونیا نے وقت گزارن لئی گل اگے ودھائی۔ 
کڑی اک واری پھیر شرمائی اتے بولی آیا سی پرسوں پر میرے باپو نے پچھانہہ موڑتا سی۔ 
میرا سوٹ نہیں سی نہ سیتا حالے درزی نیں۔ 
نالے آہ کانٹے وی سنیارے نے کل بنائے آ۔۔۔۔ 
آکھدیاں کڑی نے کناں وچ پائے امبیاں ورگے کانٹے سجے کھبے ہلائے۔ 
پھیر تینوں پتہ اے بھین جی دھیاں دھیانیاں خالی ہتھ تاں نہیں ناں توریاں جاندیاں۔۔۔۔ 
میرا باپو کہندا ساو توں جا کڑی نوں میں آپے چھڈآؤں، دو دناں بعد۔ 
کیہ کم کردا اے تہاڈا گھر والا؟ سونیا اوس دیاں گلاں وچ گواچ گئی سی۔ 
فوجی اے باہر نوکری کردئے کڑی نے تھوڑا مان نال کہیا۔ 
سونیا نے دیکھیا فوجی کہن ویلے اوس دیاں اکھاں وچ عجیب جیہی چمک آگئی سی، اوہ پھیر تاں توں گھمدی پھردی ہویں گی۔ 
تینوں نال ہی رکھدا ہونا ایں اپنے۔۔۔ 
سونیا نوں پتہ نہ لگیا کہ کدوں اوہ تسیں توں توں تے اُتر آئی سی۔ 
نہیں حالے تاں میرا نواں نواں ویاہ ہویا اے۔ 
نالے جگو دی تنخواہ تھوڑی اے اوہ کہندا سی بئی اگلے مہینے توں تنخواہ ودھ جُو گی اوس دی۔ 
پھیر اوہ مینوں نال لے جُو گا۔ 
چار سو روپے اسیں گھر بھیج دیاں کراں گے۔ 
باقی آپ رکھ لیا کراں گے۔ 
حالے زمین وی تاں چھڈوانی اے نہ۔۔۔ 
تھوڑا سوچ کہ ہی چلنا پؤ۔۔۔ 
کُڑی نے ہمت نال اپنی سمسیا سنادتی تے نال ہی حل دس دتا۔ 
تیرے گھر والے دا سبھاؤ کیہو جیہا اے ؟ اوں فوجی چنگے ہی ہوندے آ۔۔۔۔ 
مطلب لڑائی تاں نہیں کردا تیرے نال ؟ سونیا نے زبردستی ہسن دی کوشش کیتی۔ 
نہ بھین جی اوہ تاں بڑا ہی چنگا بندا اے۔ 
میری سس تے سوہرا تاں جمیا ہی گؤ نیں۔ 
اینے نیک تینوں کیہ دساں۔ 
سبھ کجھ گُرو مہاراج نے دتا اے۔ 
گھر وچ دو بوریاں مجھاں نیں۔ 
چنگی کھیتی باڑی اے تے نالے پھیر جگو دی نوکری وی پکی لگی ہوئی اے۔۔۔۔ 
میں تاں بھین جی بھاگاں آلی آں ایسا گھر بار مینوں ملیا اے۔ 
مٹیار دیاں اکھاں وچ خوشیاں دا ٹھاٹھاں ماردا سمندر سونیا نوں اپنی گہرائی تک نہیں آؤن دے رہیا سی۔ 
گہنیاں نال لدی، سرخی بِندی لگائی اوہ اپنے آپ نوں کسے رانی مہارانی توں گھٹ نہیں سمجھ رہی سی۔ 
اوس دے لوں لوں وچوں چا پھٹ پھٹ پے رہیا سی۔ 
سونیا کدے اوس ول ویکھ رہی سی اتے کدے کھڑکی چوں باہر پیندی کڑاکے دار دھپ ول۔ 
مُٹیار نے چپ توڑی۔ 
بھین جی تیرا ویاہ ہو گیا ۔۔۔؟ 
سونیا دے جیویں گلے وچ کجھ اٹک گیا سی۔ 
اوس نے پھکی جیہی مسکان نال ہاں وچ سر ہلایا۔ 
پر بھین جی توں کپڑے تاں بڑے سادے پا رکھے آ۔۔۔۔ 
تیری سس نہیں غصے ہوندی ؟ میری سس بہت دور رہندی اے۔۔۔۔ 
سونیا نے ہسدے ہوئے جواب دتا۔ 
کتھے اے بھلا۔۔۔؟ 
ہن کڑی اپنے سوال پچھ کے واری دا وٹا لاہ رہی سی۔ 
انگلینڈ وچ۔۔۔ 
سونیا نے ویکھیا کے اینی دور سن کے اوس دیاں کٹوریاں رنگیاں اکھاں ہور پھیل گئیاں سی۔ 
اوتھے جا کے تیرا دل ٹِک جُو گا بھین جی ؟ کہندے آ او تاں ملک دور ای بہت نیں۔ 
نالے ناماں بڑا چاہیدا اے جان نوں ۔ 
کیہ پتا اے میں کیہڑا حالیں اوتھے گئی آں۔ 
سونیا نے ہولی جیہی کہیا۔ 
جاندی کیوں نہیں؟۔۔۔۔ 
تیرے دی وی تنخواہ تھوڑی اے۔۔۔؟ 
اوہ اوس دا ہتھ پھڑ کے ہمدردی نال بولی۔ 
نہ چاہندیاں وی سونیا دا ہاسا نکل گیا۔ 
نہیں اجہی تاں کوئی گل نہیں۔ 
اوہ تاں انجینئر ہے بڑے سوہنے پیسے کماندا ہے سونیا نے گل سنبھالی۔ 
پھیر وی اوہ تینوں آبدے کول نہیں بلوندا؟ کُڑی حیران سی۔ 
حالی میرے کاغذ نہیں تیار ہوئے۔۔۔ 
سونیا نے گل ٹالی۔ 
بھین جی تیرا کیویں جی لگدا اے اوہدے بغیر۔۔۔ 
پر تینوں تاں اوہدیاں بہت چٹھیاں آؤندیاں ہوون گئیاں۔ 
توں تاں پڑھی لکھی ایں جواب دے دیندی ہونی ایں۔ 
جگو وی بڑی سوہنی چٹھی لکھدا اے۔ 
اوہ تاں دس جماعتاں پاس اے پر میں ان پڑھ آں۔ 
میں تاں لکھ نہیں سکدی۔ 
ساڈے پنڈ دے سکول دی ماسٹرنی توں لکھوا دینی آں۔ 
سونیا نے کروٹ بدلی۔ 
کڑی نے اوس دی دکھدی رگ تے انگل رکھ دتی سی۔ 
اوہ کھڑکی چوں باہر ویکھن لگ پئی پر کڑی نے اوس دا کھیہڑا نہ چھڈیا۔ 
بھین جی تیرا گھر آلا تینوں لین آؤ گا۔۔ 
ہن جیویں تیرا گھر والا تینوں بس اڈے تے لین آؤ گا۔ 
اوسے طرحاں میرا گھر والا مینوں جہازاں دے اڈے تے لین آوے گا۔۔۔ 
سونیا نے ہولی جیہی کہیا۔ 
تینوں جہاز وچ بہندی نوں ڈر نہیں لگو گا؟ ڈر کاہدا؟ روز ہی لوک بہندے آ جہازاں وچ۔ 
سونیا گل مکاونا چاہندی سی۔ 
ساڈے پنڈ دی پریتو وی گئی سی جہاز تے بہہ کے سوہرے۔ 
پر اوہ تاں ولیت گئی سی۔ 
ولیت کنی دور اے بھین جی؟ کڑی نے گل دی تند ٹٹنوں پھیر بچا لئی سی۔ 
جنی دور انگلینڈ ہے۔ 
انگلینڈ نوں ہی ولیت آکھدے نیں۔۔۔ 
سونیا نے گل صاف کیتی۔ 
اچھا پھیر تاں شیت تینوں پریتو مل جُو گی اوتھے۔ 
جے مل جائے تاں ہتھ جوڑ کے میری ساسری کال کہیں۔ 
تے نالے آکھیں بئی پنجابو دا ویاہ جگیر سیوں فوجی نال ہو گیا اے۔ 
بوڑا وال، آلے نال تے سارے پنڈ آلے ٹھیک ٹھاک نیں۔۔۔ 
سونیا پچھنا چاہندی سی کہ پریتو دا اتا پتا تاں دیوے کوئی پر اوس دے بولن توں پہلاں ہی کڑی پھیر شروع ہو گئی۔ 
بھین جی ولیت وچ تاں کہندے آبئی بڑیاں چیزاں ملدیاں نیں۔ 
بتھیریاں کاراں موٹراں نیں گھمن واسطے۔ 
پریتو دسدی سی بئی اوہ اوتھے بڑے پیسے کماندی اے۔۔۔ 
نالے اوس دا آدمی پتہ نہیں کنے ہزار کماندئے مہینے دے بھین جی۔ 
ولیت وچ سارا کجھ مل جاندا اے۔ 
اکھے پیسے ہون تاں چڑیاں دا ددھ خرید لؤ۔ 
کوئی ایسا سامان نہیں جو نہ ملے۔۔۔ 
اوتھے سبھ مل جاندا اے۔ 
کڑی دی گل حالاں پوری نہیں ہوئی سی کہ بس ہچکولے کھا کے رک گئی اے اتے کڑی دے باپو نے اوس نوں آواز ماری۔ 
اوہ جھولا چک کے بھجی۔ 
بس اتر دی دا سلوار دا پوہنچا کسے چیز وچ اٹک گیا تے اوہ ڈگدی ڈگدی مسیں بچی۔ 
اڈی مار کے گڈی دا پہیہ بھنیا چا مُکلاوے دا۔ 
اچن چیت ہی سونیا دے بلھاں تے کسے پنجابی گیتی دیاں ایہہ سطراں آگئیاں تے اوہ مسکرا پئی۔ 
بس توں اتر کے کڑی نے گھنڈ کڈھ لیا۔ 
ساہمنے ٹاہلی دے تھلے کھڑے سکھ نوجوان نے بھج کے بزرگ دے پیریں ہتھ لائے تے مُٹیار ہتھوں جھولا پھڑ لیا۔ 
گورے چٹے رنگ دا اُچا لما گھبرو، ہسدیاں اکھاں نال مٹیار ول ویکھ رہیا سی تے اوہ بھاویں گھنڈ کڈھی کھڑی سی پر پھیر وی سونیا نوں لگیا، جیویں اوہ گھنڈ وچوں گھبرو ول ویکھ کے مسکرا رہی ہے۔ 
ایس توں پہلاں کہ سونیا کجھ ہور ویکھدی۔ 
بس اک جھٹکے نال اگے تر پئی۔ 
اوہ دیر تک سر کھڑکی وچوں باہر کڈھی اوہناں نوں ویکھدی رہی۔ 
بزرگ پنڈ ول جاندی پگڈنڈی تے اگے ودھ رہیا سی تے مٹیار دے نال ہولی ہولی تردا گھبرو بوہت پچھے رہ گیا سی، دوروں تردے ہوئے تن بت جاپ رہے سن۔تن 
پرچھاویں جیہے دکھائی دے رہے سی۔ 
سونیا نوں لگیا جیویں ایہہ جوڑی اوہ اتے اوس دے پتی راجیش دی ہے، جو اوس توں ہزاراں میل دور لندن وچ بیٹھا ہے۔ 
اوہ بس وچ بیٹھی اپنے آپ نوں ہوائی جہاز وچ محسوس کر رہی سی تے باہر تپدا ہویا میدان ہن ٹھنڈا سمندر جاپ رہیا سی۔ 
اوس دور جاندی کڑی نون ویکھ کے اوس دے دھکھدے دل نے شانتی دیاں دو چھِٹاں پے گئیاں۔ 
اوس نوں لگیا راجیس اوس نوں ہوائی اڈے توں لین آیا ہے تے اوہ آپنے آپ نوں لندن دے ائیر پورٹ تے محسوس کر رہی سی۔ 
تپدی ہوئی بس ہن اینی گرم نہیں لگ رہی سی تے سونیا اپنے خیالاں دیاں اُڈاریاں نال آسماناں وچ اُڈ رہی سی کہ کنڈیکٹر دی سیٹی نے اوس دی دھیان مالا توڑ دتی۔ 
اوہ حقیقت دی کوڑی کسیلی دنیا وچ مڑ آئی۔ 
مُڑھکے نال سونیا دا پِنڈا تر بتر سی۔ 
کُڑی نال گلاں کر سے سمے وقت گزرن دا پتہ ہی نہ لگیا۔ 
ہن سفر مڑ بھاری ہوگیا سی۔ 
اوس دا جی کیتا اوہ وی اُڈ کے اپنے سجن دے کول چلی جاوے پر اوس دیاں مجبوریاں۔ 
اوس داجی کیتا کہ اوہ رو پوے۔ 
سجناں نوں ملنا اینا آسان کتھے ہے جیہڑے پردیساں وچ وسدے نیں۔ 
اوس نے اک وار پھیر حسرت بھریاں اکھاں نال دو جاندے راہیاں ول ویکھیا۔ 
دور پرچھاویں ول جو شائد اک ہو گئے سی۔ 
ایہی تاں چیز ہے جیہڑی ولیت وچ نہیں ملدی۔۔۔ 
اوس آپ مہارے آکھیا۔ 
اگلی سیٹ تے بیٹھی سواری نے حیرانی نال سونیا ول پچھے مڑ کے تکیا پر اوہ بت بنی آپنے خیالاں وچ گم بیٹھی سی۔ 
اج پنجویں وار گیتا ایس کلینک وچ آئی سی۔ 
شائد چھیویں وار۔۔۔ 
نہیں شائد۔۔۔۔ 
اوس نوں پکا یاد نہیں آرہیا کہ اوہ پہلاں کنی وار ایس کلینک وچ آئی ہے پر جدوں وی آئی ہے اک ہوک جیہی اوس دے اندروں نکلی ہے۔ 
اک اُداسی نے اوس نوں گھیریا ہے تے اوس دا جی کیتا ہے کہ اُچی اُچی وین پا پا کے رووے۔ 
ایس عمارت دے چپے چپے توں واقف ہے اوہ ۔ 
کتھے باتھ روم ہے، کتھے ٹوئلٹ ہے۔۔۔ 
کتھے آپریشن تھیٹر۔۔ 
کتھے کیہڑا کمرا تے کتھے کیہ۔ 
اوس نوں سبھ یاد ہے۔ 
باراں سالاں بعد وی ایتھے سبھ کجھ اوہی ہے اوہی دروازے اوہی کندھاں کندھاں تے اوہی پینٹ تے اوہی فرنیچر۔ 
شائد ڈاکٹر تے نرساں وی اوہی ہون۔ 
گیتا سٹنگ روم وچوں اٹھ کے پچھلے گارڈن وچ آکے بیٹھ گئی۔ 
گارڈن وچ کنی شانتی ہے۔ 
کنی خاموشی تے اپریل مہینے دی خوشگوار ہوا پر اوہ بے چین ہے۔ 
تازہ کھڑے گلاب دے پھل اوس نوں اپنے بچیاں دی یاد دلا گئے۔ 
جیویں ایہہ پھل اوس دے بچیاں دیاں قبراں تے لگے ہون۔ 
کول پئیاں کرسیاں تے بیٹھن دی بجائے اوہ بھنجے ہی زمین تے بیٹھ گئی۔ 
مٹی نوں ہتھاں وچ چکیا، چمیا تے مٹھیاں وچ گھٹ لیا۔ 
اوس دے دُھر اندروں کتے درد دی لہر جیہی اٹھی۔اوس 
نے لہر دا اک سرا پھڑلیا۔ 
ایس لہر دا دوجا سرا بہت دور ہے۔۔۔باراں 
سال دور۔۔۔۔ 
باراں سال بعد وی کوئی درد کدے اینی تبرنا نال اٹھ سکدا ہے ؟ اوہ بھلی نہیں سی اوس پیڑ نوں جو باراں سال پہلاں اوس دے جسم نے ہنڈھائی سی اتے من اج وی ہنڈھا رہیا ہے۔ 
کسے پل چین نہیں آیا۔ 
باراں سال پہلاں اوہ ایسے گارڈن وچ اوہ کرسی تے بے ہوش جیہی پئی سی۔ 
چار پنج گھنٹے پہلاں ہی اوس دا اپریشن ہو کے ہٹیا سی۔ 
نچوڑ کے سٹے کپڑے وانگ نرس نے اوس نوں کرسی تے لیا بٹھایا سی۔ 
تیرا کوئی وزٹر تینوں ملن آوے گا مسز۔۔؟ 
نرس نے پچھیا سی۔ 
نہیں میرا کوئی نہیں ہے میں اکلی ہاں۔ 
اوس نے سر پچھے کرسی تے سٹدی نے کہیا تے اکھاں جھکا لئیاں سی۔ 
شائد ایس ڈر نال کہ نرس اوس دیاں اکھاں وچ اوس دا جھوٹھ نہ پھڑ لوے۔ 
اوس دا جھوٹھ کہ اوس دی اک دو سال دی بچی وی ہے جیس نوں اوہ دتہ انکل دے گھر اکلی نوں چھڈ کے آئی ہے۔ 
دتہ انکل جیہڑا اوس دا دھرم دا باپ ہے اوس دا رہنما اوس دا ر کھشک محافظ تے اوس دا والی وارث مسز دتہ پچھلے تن مہینیاں توں انڈیا گئی ہوئی ہے۔ 
دھرم استھاناں دی یاترا تے۔ 
ہر سال اوہ چار مہینے لئی انڈیا دھرم استھاناں دی یاترا کرن جاندی ہے تے مسٹر دتہ پچھوں گھر وی سنبھالدا ہے تے بزنس وی۔ 
کنی بھگتن ہے مسز دتہ رب دی۔ 
دنیا دے لالچ چھڈ کے وراگن ہوئی اوہ سارا دن مندراں وچ کیرتن منڈلیاں نال گھمدی ہے۔ 
دان پُن کردی ہے تے آپنی اگلی درگاہ سوار رہی ہے۔ 
پہلے دن ہی گیتا دے من وچ مسز دتہ لئی ڈونگھا ستکار جاگیا سی جوں اوہ اوس دے گھر جوب انٹرویو دین گئی سی۔ 
جوب سینٹر والیاں نے اوس نوں مسٹر دتہ دے گھر بھیجیا سی۔ 
بوہا کھول کے مسز دتہ نے اوس نوں اندر بٹھا لیا سی۔ 
میرا نام کشلیا دیوی ہے۔ 
سارا دن پر بھو دی بھگتی وچ مگن رہندی ہاں۔ 
سوچدی ہاں جے ایسے جنم وچ پر بھو دے درشن کر لواں تاں ٹھیک ہے پھیر اگلے جنم وچ پتہ نہیں کیہڑی جون وچ پینا ہے۔ 
گھر بار دا کم ہن میرے توں نہیں ہوندا،بس پربھو دی بھگتی ہی چنگی لگدی ہے۔۔۔۔ 
کشلیا دیوی اِکو ساہ کہہ گئی سی۔ 
گیتا نوں حیرانی ہوئی۔ 
اوہ تاں ایتھے جوب منگن آئی سی پر مسز دتہ اوس دا چاہ تے مٹھیائیاں نال سواگت کر رہی سی۔ 
سبھ دے وچ بھگوان ہے۔۔۔ 
تیرے وچ وی مینوں اوہی نظر آؤندا ہے۔۔۔ 
اوس نے گرم ناشتہ گیتا اگے رکھیا۔ 
گیتا نوں جوب مل گئی۔ 
بھاویں کلینر دی ہی سہی پر کنی چنگی عورت ہے گھر کافی وڈا سی۔ 
پنج بیڈ روم دا تن منزلا مکان۔ 
دویں میاں بیوی رہندے سن تے بچہ کوئی نہیں سی۔گھر 
وچ پورا شاہی ٹھاٹھ باٹھ سی پر ورتن والا کوئی نہیں سی۔ 
گیتا نے دو کو ہفتے کم کیتا۔ 
شروع وچ تاں مسز دتہ کافی خش رہی پر پھیر ہولی ہولی اوہ گیتا دے کم وچوں نگوچاں کڈھن لگ پئی، آہ ٹھیک نہیں۔۔۔ 
اوہ غلط ہے۔۔۔۔ 
فلانی چیز صاف نہیں کیتی۔۔۔ 
ہوور توڑ گیتا دا من کئی وار اُکتایا پر اوس نوں بڑی مشکل نال کم ملیا سی۔ 
اوہ کسے حالت وچ وی کم نہیں چھڈنا چاہندی سی۔ 
توں اپنی نکی جیہی بچی نوں وی نال لے آوندی ہیں۔ 
کم کیہ سواہ کریں گی؟ ایہہ ٹیٹنی سارا دن روندی رہندی ہے۔ 
تینوں کیہہ کرن دیوے گی۔۔۔؟ 
کشلیا دتہ کھج نال بھر کے آکھدی۔ 
ایس توں کتھے چھڈاں آنٹی جی۔ 
میری سس تاں ایس دی شکل وی ویکھن لئی تیار نہیں ہے۔ 
تسیں فکر نہ کرو میں تہاڈا کم پورے دھیان نال کروں گی، اوہ کشلیا دیوی دا ترلا لیندی پر اندروں ڈری ہوئی سی کہ پتہ نہیںکدوں اوس نوں کم توں جواب مل جاوے، پھیر اوہی سس دیاں گالہاں۔ 
گھر والے دی مار کٹ تے گھر دا کلیش۔ 
سوشل سیکورٹی اوس نوں کجھ دیندے نہیں سن کیوں کہ اوس دا پتی کماؤندا سی۔ 
پتی اوس نوں پچھدا نہیں سی کیوں کہ اوس نوں اوہ پسند نہیں سی۔ 
تے پھیر اچانک اک دن کشلیا دیوی نے اوس نوں دسیا سی کہ اوہ انڈیا جا رہی ہے۔ 
جے اوس نے صفائی کرن آؤنا ہے تاں شام نوں آوے۔ 
جدوں مسٹر دتہ گھر ہون۔ 
گیتا من گئی سی ۔اگلے 
ہفتے توں اوس نے شام چھ وجے توں بعد کم تے آونا شروع کرتا۔ 
شروع وچ تاں اوہ دتہ انکل اوس نوں کجھ نہ بولیا پر ہولی ہولی اوہ اوس دی بچی نال کھیڈن لگ پیا۔ 
اک دن اوہ ڈھیر سارے کھلونے اوس دی بچی نیتو واسطے لے آیا۔ 
اینے کھلونے انکل جی۔۔۔ 
اوہ حیران ہوئی۔ 
کوئی گل نہیں میں بچی واسطے لیاندے نیں۔ 
اوہ نیتو نوں گودی چکدا ہویا بولیا۔ 
دوجے دن اوہ نیتو واسطے گرم کپڑے تے بوہت ساریاں دوجیاں شیواں لے آیا۔ 
مسٹر دتہ دے اپنے کوئی بچہ نہیں ہے۔ 
شائد ایسے لئی میری بچی نوں ویکھ کے ایس دے من وچ بچے لئی پیار جاگ پیا ہے۔سچ 
ہے اولاد دی بھکھ وی بندے نوں کتھوں تک لے جاندی ہے۔ 
گیتا آپنے آپ نال سوال کردی۔ 
اک دن شام نوں بڑے زور دی بارش ہو رہی سی۔ 
اوہ گھر دا کم ختم کر کے بس پھڑن لئی ترن لگی سی کہ دتہ نے روکیا۔ 
بارش رک جان دے پھیر چلی جائیں بچی بیمار ہو جاوے گی۔ 
پھیر انھیرا بوہت ہو جاوے گا۔ 
بس وچ اکلی جاندی نوں ڈر لگدا ہے گیتا نے اپنی مجبوری دسی۔ 
کوئی نہیں چھڈ آواں گا جا کے دتہ نے دروازہ بند کردتا۔ 
اوہ سمٹ کے کرسی تے بیہہ گئی۔ 
نیتو کھیڈ دی ہوئی کارپٹ تے ہی سوں گئی سی۔ 
گیتا توں اینی سوہنی کڑی ہیں اک کلینر دا کم کیوں کر دی ہیں ؟پھیر نال ایس چھوٹی جیہی جان نوں وی چکی پھر دی ہیں ٹھنڈ وچ دتہ نے اچانک پچھیا سی۔ 
اوہ دو پل لئی گھبرائی پر مسٹر دتہ دی شرافت تے سبھاء نے اوس دے دکھ نوں پھوڑے وانگ پھیہ دتا۔ 
انکل جی میرے سوہرے مینوں بہت تنگ کر دے نیں۔ 
میرا آدمی مینوں ماردا کٹدا ہے۔ 
روز میرا سامان چک کے باہر سٹ دیندے نیں کہ جا بھج جا جتھوں آئی ہیں۔ 
جے کم کر کے چار پیسے نہ کماواں تاں اک دن وی گھر نہیں رکھن گے۔ 
کتھے جاواں گی؟ بہت ماڑی گل ہے سالے لوک پتہ نہیں آپنے آپ نوں کیہ رب سمجھن لگ جاندے نیں۔ 
نوہاں دھیاں گھر دی عزت ہوندیاں نیں کہ پونڈ کماؤن دا وسیلہ؟ اوس نے ہمدردی نال آکھیا۔ 
بارش بند ہوئی تاں دتہ اوس نوں گھر چھڈ آیا۔ 
دوجے دن دتہ گیتا واسطے بہت سوہنی لال رنگ دی ساڑھی لے کے آیا۔ 
گیتا حیران ہوئی۔ 
ایہہ کیہ اے انکل جی۔ 
میں ایہہ چیزاں کِتھے رکھاں گی؟ اوس نوں سجھ نہیں سی رہیا کہ کیہ کہے۔ 
میں تیرے واسطے سپیشل لے کے آیا ہاں۔ 
روز اک ہی سوٹ پایا ہوندا ہے توں۔ 
اوہ ساڑھی دا پیکٹ کھولدا ہویا بولیا۔ 
پھیر اوس نے سوٹ دی جیب وچ ہتھ مار کے نوٹاں دی گُتھی کڈھی تے گیتا اگے سٹ دتی۔ 
گیتا دیاں لتاں کمب گئیاں۔ 
اینے پیسے؟ اوس نے زندگی وچ پہلی وار اینے پونڈ ویکھے سی۔ 
او تاں پینیاں گنن والی کڑی سی۔ 
چک لے گیتا، ایہہ تیرے لئی ہن۔ 
دتہ نے ہولی جیہی کہیا۔ 
میں۔۔۔۔۔ 
میں۔۔۔۔۔۔ 
میں ؟ اوہ بوکھلائی۔ 
ہاں تو۔۔۔ 
اوہ مسکرایا۔ 
نہیں ۔۔۔ 
نہیں ۔۔۔۔ 
ایہہ تاں بہت زیادہ ہن۔ 
تسیں نیتو نوں دو چار پونڈ دےدیو۔ 
اوس نے پیسے کارپٹ توں چک کے دتہ نوں دینے چاہے۔ 
میں واپس لین نوں نہیں دتے ایہہ تیرے نے ہن۔۔۔۔ 
اوس نے پیسے پھڑ کے اوس دے پرس وچ پا دتے۔ 
پر ایہہ مہربانی کیوں انکل جی؟ میں تاں کوئی اینا زیادہ کم نہیں کردی۔ 
نالے کشلیا آنٹی نوں تاں میرا کم وی پسند نہیں ہے۔ 
اوس دی آواز کمب رہی سی۔ 
گولی مار کشلیا آنٹی دے۔ 
پاگل ہے سالی۔ 
ہور توں جیب نال فرش چٹیں گی؟ صفائی ہی صفائی ہے۔ 
پرواہ نہ کر۔ 
اوہ نفرت نال بولیا۔ 
پاگل ہے ؟ گیتا نوں یقین نہ آیا۔ 
ہور پاگل نہیں تاں کیہ ہے ؟ سارا دن مندراں وچ ٹلیاں وجاؤندی پھر دی ہے۔ 
کدے گھر دا خیال آیا ہے؟ ہرے راما ہرے کرشنا۔ 
ہرے کرشنا ہرے راما۔ 
سویرے چار وجے اٹھ کے جگاون بیہہ جاندی ہے۔ 
میں اوتھے پیا۔۔۔ 
ہن میں تینوں کیہ کہاں۔ 
اوہ غصے وچ آپنی پتنی دیاں نقلاں اُتار رہیا سی۔ 
چنگی گل ہے رب دی بھگتنی کرنی۔۔۔ 
کرماں والے کردے نیں۔۔۔ 
گیتا نے کہیا۔ 
ہاں چنگی گل ہے پر ہر گل دی اک حد ہوندی ہے۔ 
عورت واسطے ہور وی بتھیرے کم ہوندے نیں۔ 
چار چار مہینے آدمی نوں نہیں پچھدی۔ 
پنڈتاں مگر چھینے وجاؤندی پھری جاؤ ۔ 
جے کدے زور زبردستی نال اوس نال سوں وی جاواں تاں ادھی رات نوں اٹھ کے نہاؤن بہہ جاندی ہے۔ 
اکھے پاپ ہوگیا ادھرم ہو گیا۔ 
بے وقوف عورت سارا دن دھرم دا پکھنڈ کردی ہے ویہہ سال ہو گئے۔ 
سالی نوں ایہہ نہیں پتہ کہ عورت واسطے پتی ہی میشور ہے۔ 
آدمی دیاں وی کجھ ضرورتاں ہوندیاں نیں۔ 
صرف روٹی تاں نہیں چاہی دی کھان نوں ہور وی کاسے دی لوڑ ہے۔ 
جیوندا جاگدا مرد ہاں میں۔ 
کِتے باہر کھیہ کھان جاواں تاں لوک کیہ کہن گے ؟ عزت والا بندہ ہاں۔۔ 
اوہ رون ہاکا ہویا بیٹھا سی۔ 
گیتا چپ کر گئی۔ 
اوس نوں اگوں کوئی گل نہ سجھی۔ 
تیرا آدمی تیرے نال ایس طرحاں کرے تاں تینوں کیویں لگے ؟ دتے نے سوال کیتا۔ 
میرے نال تاں تن سال توں ایہی کجھ ہو رہیا ہے انکل جی ۔ 
اوہ بولی۔ 
پھیر ؟ تاں ہی مرجھائی پئی ہیں ۔ 
قدرت نے سبھ کجھ ایویں بے ارتھ تاں نہیں بنایا۔ 
پر بے وقوف لوک سمجھدے نہیں۔ 
سیکس ایہناں واسطے پاپ تے ادھرم دی گل ہے۔۔۔۔ 
دتہ اج پوری گرمی وچ سی۔ 
میری گل من۔ 
دھکا دے تیرے نال وی اوہ ہی ہو رہیا ہے جو میرے نال۔ 
تیرے نال اک ظالم مرد کر رہیا ہے تے تاں میرے نال اک بے وقوف عورت۔۔۔ 
سالی مینٹل۔۔۔۔ 
آپاں دوہیں اک دوجے دا ساتھ دیئے۔۔۔ 
توں وی سکھی تاں میں وی سکھی۔ 
اوہ کرسی توں اٹھ کے بھنجے گیتا دے کول ہی بیہہ گیا۔ 
انکل جی میں کدے سوچیا نہیں ایداں دیاں گلاں بارے میں۔۔۔ 
میں۔۔۔ 
آنٹی۔۔۔۔ 
اوس توں گل نہیں ہو رہی سی۔ 
کوئی گل نہیں سوچ لے۔ 
مینوں کوئی کاہلی نہیں ہے۔ 
آنٹی اونٹی دی نہ کر۔ 
اوہ تاں پاگل ہے سالی۔ 
پر میں تینوں اک گل دس دیواں کہ میں تینوں کاسے لئی مجبور نہیں کر رہیا تے نہ ہی تیرا رستہ روکاں گا۔ 
توں میریاں دھیاں ورگی ہیں۔ 
میں آپنے ہتھ نال تیرا دوجا ویاہ کردیواں گا۔ 
توں آپنے آدمی نوں ڈائیواس دے کے کھیہڑا چھڈا لے۔ 
میرے نال تیری کوئی نہ وی گل ہووے پر پھیر وی مینوں تیرے نال ہمدردی ہے۔ 
تیرے تے ترس آؤندا ہے مینوں۔ 
ایس چھوٹی جیہی بچی ول ویکھ ۔۔۔ 
اوس نے گیتا دی دکھدی رگ تے ہتھ رکھیا۔ 
گیتا سر جھکائی چپ کیتی بیٹھی رہی۔ 
دتے نے اپنی گل جاری رکھی۔ 
میں وی تیرا باپ ہاں تے تیری بچی دا وی۔ 
تینوں سیٹ کرنا میرا فرض ہے۔ 
جے تیرا ہتھ پھڑاں گا تاں ساتھ وی دیواں گا۔ 
ایویں پھوکیاں پھڑاں نہیں مار رہیا۔۔۔ 
اوس رات گیتا چپ چاپ گھر آگئی سی۔ 
ساری رات اوس نوں نیند نہ آئی۔ 
اپنے پیسے کتھے چھپاوے۔ 
کدے بیڈ دے ہیٹھاں کدے پرس وچ تاں کدے کارپٹ نیچے، ساری رات اوہ کروٹاں بدلدی رہی۔ 
دتے دیاں کہیاں گلاں اوس دے کناں وچ گونجدیاں رہیاں۔ 
گیتا گھمن گھیریاں وچ پے گئی۔ 
اوس نوں سمجھ نہیں آرہی سی کہ کیہ کرے۔ 
بڑی مشکل نال کم ملیا ہے۔ 
جے ملیا ہے تاں نویں چنتا نے آگھیریا۔ 
پنڈتاں دی کڑی۔ 
اگے نہ پچھے کسے نے پریوار وچ اجیہا کم نہیں کیتا۔ 
ایس پاپ دا بوجھ کیویں چکے گی۔ 
اوس نے من نے لعنت پائی۔ 
دوجے دن اوہ کم تے گئی تاں دتہ انکل اوہنوں بڑے پیار نال ملیا۔ 
اوس نے اک وار وی ثابت نہ ہوون دتا کہ اوس دے دل وچ گیتا لئی کوئی روس ہے۔ 
گیتا چپ چاپ کم کر کے واپس آگئی۔ 
اوس رات وی اوس نوں نیند نہیں آئی۔ 
پرس وچ پئے نوٹ اوس نوں سون نہیں دے رہے سی۔ 
ادھی کو رات نوں اوس دے آدمی نے گھر دے بوہے بھنے۔ 
شائد اوہ شراب پی کے آیا سی اتے غصے وچ اوس نوں گالھاں کڈھ رہیا سی۔ 
گیتا نے اٹھ کے بوہا کھولیا۔ 
بوہا کھلدیاں ہی اوس نے گیتا دے تن چار تھپڑ مارے۔ 
پھیر لتاں مار کے اوس دی پٹھی توڑن والی کر دتی۔ 
سٹوپڈ۔۔۔ 
آئی ول کل یو۔۔۔ 
کداں ستی پئی آ۔۔۔ 
میں دو گھنٹے توں ڈور ناک کر رہیا ہاں۔۔۔۔ 
تینوں سندا نہیں؟ اوہ نشے وچ ڈکو ڈولے کھا رہیا سی۔ 
گیتا دیاں چیکاں نکل گئیاں۔ 
گھر دا کوئی ممبر اٹھ کے اوس نوں چھڈاون نہ آیا۔ 
سبھ آرام نال اپنے کمریاں وچ ستے پئے سی جیویں ایہہ روٹین دی گل ہووے۔ 
اوس دی چھوٹی جہی دھی نیند چوں ڈر کے جاگ پئی سی تے اوس دیاں لتاں نال چمبڑی رو رہی سی۔ 
گیتا نے بچی نوں چک کے چھاتی نال لگا لیا اتے روندی روندی آپنے کمرے وچ چلی گئی۔ 
ساری رات اوہ درد نال کرلاندی رہی۔ 
تیرے مونہہ تے ایہہ نیل کاہدے پئے ہوئے نیں؟دوجے دن دتے نے اوس دے سجے ہوئے مونہہ نوں ویکھ کے پچھیا سی۔ 
انکل جی میرے آدمی نے رات مینوں بہت ماریا۔ 
گھر دے کسے جی نے نہیں چھڈایا۔ 
میرے پاسے بھن دتے۔۔۔ 
آکھ کے گیتا نے اپنی پٹھ اوس اگے ننگی کر دتی۔ 
اوئے ہوئے۔۔۔۔ 
میں تینوں کنا سمجھایا سی کہ اوہ ٹبر قصائیاں دا ہے۔ 
تینوں جانوں مار دیون گے۔ 
آپنی نہ سوچ آپنی بچی دی سوچ۔ 
ماں بغیر ایس دا کیہ بنے گا۔۔۔؟ 
دتے نے اوس دے اتھرو پونجدیاں ہوئیاں کہیا۔ 
گیتا جو رات دی مار کارن بھر پیتی سی تھوڑی جیہی ہمدردی پا کے ہی پھٹ پئی۔ 
میں کیہ کراں انکل جی تن سال ہو گئے نیں مارا کٹاں کھاندی نوں۔ 
کسے ارتھ نہیں لگ رہیاں۔ 
ہن تاں اوہ میری نوں وی چک چک کے ماردا ہے کہ تیرے نال ایس دا وی کم مُکا دینا ہے ۔ 
ایداں کیویں مار دیوے گا۔؟ 
کوئی قانون ہے ایس ملک دا۔ 
سالے دے بھانڈے نہ وکوا دتے تاں دتہ نہ کہیں۔ 
نیتو جو ستی پئی سی دتے دی آواز سن کے جاگ پئی۔ 
نیتو نے اج سویر دا ددھ نہیں پیتا انکل جی۔۔ 
بھکھی رو رہی ہے۔ 
گیتا نے روندی نے دسیا۔ 
پاگل بچی نوں کیوں بھکھی رکھیا؟ اوس نے بھج کے نیتو نوں چک لیا۔ 
کچن وچ جا کے نیتو نوں ددھ گرم کر کے پلایا۔ 
مینوںتاں لگدا اے جیویں اج توں وی کجھ نہیں کھادا۔‫ 
نے گیتا دے موڈھے تے ہتھ رکھیا۔ 
گیتا نے ہاں وچ سر ہلا دتا۔ 
دتے نے فرج وچوں کڈھ کڈھ کے شیواں گرم کیتیاں، دو دناں دی بھکھی گیتا روٹی کھان لگی پھٹ پھٹ کے رو پئی۔ 
تے پھیر اوس رات جیویں گیتا نے اپنے سوہریاں نال بدلا لیا سی۔ 
شرافت دے جھوٹھے خول نوں توڑ کے اوہ دتے دے نال جا ستی سی۔ 
ہن دساں گی کنجراں نوں کیویں ماری کُٹی دا ہے بگانیاں دھیاں نوں ایہناں دی ہک تے مونگ نہ دلی تاں میرا وی ناں نہیں۔ 
دوجا ویاہ کرواکے ساہمنے گھر وساؤں ایہناں دے۔ 
پھیر پتہ لگو نقص ایہناں دے منڈے وچ نیں کہ میرے وچ۔ 
فسٹ کلاس میچ لبھاں گی اپنی پسند دا جاں انڈیا توں منڈا لے آواں گی۔ 
اوہ ساری رات دتے نال پئی بھوکھ مستقبل دیاں سکیماں گھڑ دی رہی۔ 
سویرے دتے دے چہرے تے لالیاں چڑھیاں ہوئیاں سی اکھاں وچ جت دی چمک جیویں اوس نے کوئی قلعہ فتح کیتا ہووے۔ 
دوجے دن دتے نے دوہاں ماواں دھیاں نوں سوشل سیکورٹی دے دفتر بھیج دتا۔ 
گیتا اتے بچی دی حالت نوں ویکھدیاں ہوئیاں سوشل سیکورٹی والیاں نے جھٹ اوہناں نوں سپیشل کیئر وچ لے لیا۔ 
اوس دے سوہریاں نوں ہوا وی نہ ملی کہ گیتا اپنی دو سال دی دھی نوں لے کے کتھے گئی ہے۔ 
چھیتی ہی گیتا نوں کونسل دا فیصلہ مل گیا۔ 
کشلیا دیوی انڈیا توں تیرتھ یاترا کر کے واپس آگئی سی۔ 
دتے نے گیتا دی ساری کہانی اپنی پتنی نوں سنائی۔ 
دیکھ توں رب دی بھگتنی ہیں۔ 
جَنے کھَنے دا بھلا کردی ہیں۔ 
ایس کڑی دا وی بھلا کردے۔ 
نالے ایہہ پنڈتاں دی دھی اے تیرا پھل دُگنا ہو کے لگے گا، وچاری دا ایس ملک وچ کوئی نہیں ہے۔ 
اپنی دھی بنا لے ایس نوں، تیری سیوا کرے گی۔۔۔ 
نالے پُن نالے پھلیاں۔ 
کشلیا دیوی نوں زندگی وچ پہلی وار اپنے آدمی دی کوئی گل چنگی لگی سی۔ 
ایہہ شرابی کبابی بندہ ساری عمر باہر تیویاں نال دھکے کھاندا رہیا ہے۔۔۔ 
پہلی وار ایس نے کسے دی دھی بھین نوں آپنی دھی وانگ سمجھیا ہے تے ایس دے من وچ چاء جاگی ہے۔ 
شائد ایہہ اوس دی تیرتھ یاترا دی ہی پھَل ہے کہ اوس دا آدمی سدھے رستے تے آگیا ہے۔ 
اوہ خود گیتا دے گھر گئی اتے اوس دے سر تے ہتھ رکھیا کہ اوہناں دے ہوندے اوہ آپنے آپ نوں کلی نہ سمجھے۔ 
گیتا نوں فلیٹ کیہہ ملیا دتے واسطے آرام گاہ بن گئی۔ 
دنے جدوں وی ویلھا ہوندا اوہ اوتھے آجاندا۔ 
راتاں اوہدے نال گزار داا تے سارے ملک وچ اوہنوں آپنے نال گھمائی پھردا۔ 
گیتا دے جیویں اچانک دن بدل گئے سی۔ 
ہر سکھ آرام اوس نوں ہن حاصل سی۔ 
اوہ انتظار کر رہی سی کہ کدوں اوس دا ڈائیورس ہووے تے اوہ آپنا دوجا ویاہ کرواوے۔ 
کشلیا دیوی اتے دتے نے کورٹ کچہری ہون وچ اوس دی پوری مدد کیتی سی۔ 
ساری دنیا نوں دس دتا سی کہ اوہناں گیتا نوں اپنی دھی بنا لیا ہے۔ 
اوہ سرعام اوہناں دے گھرآوندی جاندی سی تے دتے لئی وی گیتا دے گھر جاون دے راہ کھل گئے سی۔ 
تن سال کیویں لنگھ گئے گیتا نوں پتہ وی نہ لگیا۔ 
اوکھا لنگھیا سی تاں پہلاں سال جدوں اوہ سال وچ چھے وار گربھ وتی ہو گئی سی۔ 
ہر دوجے مہینے اوہس نوں گربھ ٹھہر جاندا جدوں پہلی وار ایداں ہویا تے اوہ بوہت گھبرائی سی۔ 
پتہ نہیں سی کیہ کرے پر دتے نے اوس نوں پیسے دے کے پرائیویٹ کلینک گھل دتا سی۔ 
گیتا بوہت روئی سی جدوں اوس نے فارم بھریا سی کہ اوس دا کوئی نہیں ہے اوس نے اکھاں میٹ کے آپنے آپ نوں آپریشن تھیٹر وچ سٹ دتا سی۔ 
ہوش آئی تاں اوہ ہلکی پھل ورگی ہو چکی سی۔ 
پھیر ایہہ کئی وار ہویا۔ 
ہر وار دتہ اوس نوں پیسے دیندا تے کلینک بھیج دیندا۔ 
اوہ درد نال ٹرپ دی۔۔۔ 
روندی کرلاندی تے اگے لئی توبہ کردی۔ 
پر ہفتے دس دن بعد دتے وچلا مرد جاگ پیندا۔ 
دتے لئی ایہہ اک کھیڈ بن گئی سی جیویں کوئی کھڈاری وار وار گول کردا ہے تے اوس دا اُتم وشواش ودھدا جاندا ہے کہ اوہ کنا ودھیا کھڈاری ہے۔ 
شائد اوویں ہی دتے دی پوری ہوندی سی کہ اوہ پنجاہ سال دا ہو کے ویہہ سالاں دی کڑی نوں گربھ وتی کرسکدا ہے۔ 
جدوں وی گیتا ایس حال وچ ہوندی دتے دے چہرے تے عجیب جیہی چمک آجاندی۔ 
درد برداشت کردی تاں گیتا۔ 
ہار کے اوس نے آپریشن ہی کروا لیا۔ 
روز روز دا جھگڑا مکایا۔ 
تن سالاں بعد گیتا نوں طلاق ہو گئی۔ 
اوہ سوچ رہی سی کہ ہن اوہ ویاہ کروا لوے۔ 
نیتو حالے چھوٹی ہے۔ 
وڈی ہو گئی تاں کسے اجنبی نوں باپ دے طور تے سویکار نہیں کرے گی۔ 
اوس نے اک دن آپنے دل دی گل دتے نوں دس دتی۔ 
دتے دے چہرے تے دھواں جیہا اُڈیا۔ 
اوہ بولیا کجھ نہیں۔ 
پر اوس دن توں بعد اوس دا رویہ بدل گیا سی۔ 
ہن ہر ویلے اوہ گیتا تے اکھ رکھدا۔ 
ویلے کویلے گھر چکر مار دا کہ پچھوں کوئی ہور تاں نہیں آوندا۔ 
اک دن گیس ککر ٹھیک کرن والا مکینک آیا ہویا سی۔ 
اوس ویلے دتہ وی گھر آگیا۔ 
اچھا میرے پچھوں بہانے بنا کے یاراں نوں بلاوندی ہیں۔۔۔؟ 
اوس نے گیتا تے ہتھ چکیا۔ 
گیتا ہکی بکی رہ گئی۔ 
دتے دا ایہہ روپ اوس نے پہلی وار ویکھیا سی۔ 
انکل جی۔۔ 
اوہ چیک پئی۔ 
شٹ اپ سالی انکل جی دی۔۔۔۔ 
انکل ہاں میں تیرا؟ دنیا ساہمنے ڈرامے کردی پھر دی ہے۔۔۔ 
بے غیرت۔ 
آپنے اندر جھاک کے دیکھ میں تیرا کیہہ لگدا ہاں۔۔۔؟ 
اوہ دھاڑیا۔ 
توں میرا کی لگدا ہیں۔۔۔۔ 
اوہ تینوں وی پتہ ہے تاں مینوں وی لوکاں ساہمنے جلوس کیوں کڈھدا ہیں۔ 
کسے باہرے بندے دی تاں شرم کر۔ 
اوہ تسیں توں توں تے اتر آئی سی۔ 
شرم توں کر ۔ 
مال میرا کھاندی ہیں تے عیش یاراں نال کر دی ہیں سالیئے جے جوان منڈیاں نال سون دا اینا ہی شوق ہے تاں مینوں بڈھے نوں کیوں پچھے لائی پھر دی ہیں۔۔۔ 
دتہ جھگ چھڈ رہیا سی۔ 
گورا مکینک جو اوہناں دی زبان نہیں سمجھدا سی مسکراؤندا ہویا باہر چلا گیا۔ 
گیتا نے آپنے آپ اُپانت ہویا محسوس کیتا۔ 
اوس نوں دتے توں اجیہی امید نہیں سی۔ 
میں نہیں چاہندا میرے پچھے بغیر کوئی میرے گھر وچ آوے۔۔۔ 
اوہ اوس دے وال پٹ دا ہویا بولیا۔ 
تیرا گھر گھر تاں میرا ہے۔ 
کونسل نے دتا ہے۔ 
تیرا ایس گھر وچ کیہ ہے؟ گیتا نے مشکل نال آپنے وال چھڈائے۔ 
کونسل نے دتا ہے ؟جدوں روندی روندی میرے کول آئی سی اودوں تینوں کسے نے مکان نہیں دتا رہن نوں۔ 
ایہہ میریاں مہربانیاں نیں جو اج توں ایس پوزیشن وچ ہیں۔ 
نہیں تاں تیرے ورگیاں زنانیاں دو دو پونڈ وچ وکدیاں پھردیاں نیں۔ 
دتہ جو مونہہ وچ آرہیا سی بول رہیا سی۔ 
ٹھیک ہے میں آئی سی تیرے گھر پر توں مینوں کہیا سی کہ میں تیری دھی ہاں۔ 
توں میرا ویاہ کردیویں گا۔۔۔۔ 
میرا گھر وسا دیویں گا میں۔۔۔۔ 
میں تاں تیرے تے یقین کیتا سی گیتا رو پئی۔ 
ہاں کہیا سی تاں گھر وسا وی دتا۔ 
ہن باہر کیوں کھیہ کھاندی پھر دی ہیں۔ 
میرے وچ کیہ کمی ہے ؟ تینوں کوئی کسر چھڈی ہے میں سکھ دین ولوں؟ آدمی دا آدمی تینوں ملیا ہویا ہے۔ 
گھر ہے بچہ ہے۔ 
ہور توں رب توں کیہ بھالدی ہیں۔۔۔ 
اوس دی آواز کجھ نیویں ہوئی۔ 
لوکاں ساہمنے توں میرا باپ ہے۔ 
میرا آدمی نہیں۔ 
پھیر کنی کو دیر آپنی ایہہ کہانی چلے گی۔ 
میں وی کسے دی تن پتن لگاں۔۔۔ 
زندگی وچ سیٹ ہوواں۔ 
کھل کے لوکاں ساہمنے آپنے آدمی نال آواں جاواں۔ 
ایہہ وی کوئی زندگی ہے۔ 
نوٹاں نال بینک بھرے پئے نیں گھر وچ ہر چیز موجود ہے پر ۔۔۔ 
پر میں اکلی ہاں بناں کسے سہارے توں۔۔۔ 
اوس نے سوال کیتا۔ 
سہارا میں ہاں تیرا۔ 
میری عورت دا میرے نال ویاہ ہویا ہے۔ 
کنا کو میں اوس کول رہ رہیا ہاں۔ 
ہروقت تیرے کول ہاں۔ 
پر مینوں چنگا نہیں لگدا ایہہ۔ 
جے میری مجبوری تیرے کول وک گئی سی تاں ایس دا مطلب ایہہ نہیں کہ میں ساری عمر دا سودا کیتا سی۔ 
دو چار سال دی گل سی۔۔۔ 
ہن میں آپنے پیراں تے کھڑی ہاں۔۔ 
گیتا تھوڑا کٹھور ہو آواز وچ بولی۔ 
پیراں اُتے کھڑی ہیں؟ تیرے ایہہ پیر میں توڑ وی سکدا ہاں۔ 
اوہناں دی گلیاں وچ سڑکاں تے تینوں خاک چھانن تے مجبور کرسکدا ہاں جتھوں توں اٹھ کے آئی ہیں۔ 
اک فون کرن دی دیر ہے سوشل سیکورٹی والیاں نوں کہ پچھو ایس عورت کول اینا پیسہ تے سامان کتھوں آیا۔ 
جے پٹھی چکی نہ گھما دتی تاں دتہ نہ کہیں۔ 
اوس نے غصے وچ کندھ تے مُکا ماریا۔ 
جے توں واپس کھوہنا سی تاں دتا کیوں سی۔ 
گیتا نے پچھیا، میں تیری اوقات ویکھدا سی بازارو عورت ویکھدا سی توں کتھوں تک گردی ہیں تیرے ورگیاں چھتی سو تریٹھ۔۔۔ 
مینوں پتہ سی توں ناگن وانگ اک دن ڈنگ ماریں گی۔ 
تیرا مطلب صرف میرے توں پیسے بٹورنا ہے نہ توں میری دھی سی تے نہ تیویں۔ 
تیرے ورگیاں عورتاں صرف پیسے دیاں پیر ہوندیاں نیں۔۔۔۔ 
اوہناں واسطے صرف پیسے دے رشتے ہوندے نیں نہ پیو دے نہ پتی دے۔ 
اوہ پھیر گیتا ول ودھیا۔ 
بازارو ہووے گی تیری عورت۔ 
میں کیوں بازارو ہاں۔ 
پہلاں تاں توں مینوں گمراہ کیتا۔ 
ہن الزام دے رہیا ہیں۔ 
تیرے توں وڈا گناہ گار کون ہووے گا۔۔۔ 
اوہ ڈر کے پچھے ہٹ گئی۔ 
میری عورت؟ توں میری عورت دی ریس کریں گی۔ 
اوہدے پیراں ورگی وی نہیں توں گشتیے۔۔۔۔ 
اوہ دیوی ہے دیوی۔۔۔ 
سارے شہر نوں پتہ ہے میری عورت کیہ ہے۔ 
لوک اوس نوں پوجدے نیں تے تیرے پرچھاویں توں وی ڈر دے نیں۔ 
سبھ نوں پتہ ہے تیریاں کرتوتاں دا۔۔۔۔ 
جو توں کر رہی ہیں لوکاں توں چھپیا نہیں۔ 
لوک پاگل نہیں ایہہ باپ دھی دا ڈرامہ کشلیا ورگی بھولی بھالی شریف عورت نوں تاں بے وقوف بنا سکدا ہے پر ساری دنیا نوں نہیں۔ 
سارے شہر نوں پتہ ہے تیرا میرا کیہ ریلیشن ہے۔۔۔ 
جدون اوس نے چھاتی ٹھوک کے کہیا تاں جیویں گیتا دے سر تے بجلی گری۔ 
اوس سن کے صوفے تے بیٹھ گئی ۔ 
کیہہ سوچیا سی کیہ ہو گیا۔ 
تاں ایہہ قدر ہے دتے دی نگاہ وچ اوس دی۔ 
اوس دا دھرم دا باپ۔۔۔۔ 
گیتا بیٹھی بیٹھی ہس پئی۔ 
دتہ جو اوس نوں دور کھڑا دیکھ رہیا سی۔ 
اوس دے کول ہی آکے بیٹھ گیا۔ 
آپنا نہ سوچ آپنی دھی دا سوچ، بھانت بھانت دے بندے گھر وچ بلائیں گی تاں تیری دھی تے وی اکھ رکھن گے۔ 
مینوں تاں کوئی فرق نہیں پینا۔ 
دس پونڈ وچ تیویں مل جاندی ہے۔۔۔ 
میں تاں سوچیا سی بئی چل توں بے سہارا ہیں۔ 
سو پنجاہ تینوں دیوں شریف گھر دی کڑی لگی توں مینوں۔ 
باہر کِتے جاؤں تاں سو بیماریاں دا ڈر ہے۔ 
اوہ گل کردا گیتا دے مونہہ ول ویکھ رہیا سی۔ 
گیتا نے کوئی جواب نہ دتا۔ 
پاگلے پہلی گل تاں تیرے نال کسے چج دے منڈے نے ویاہ کرواؤنا نہیں۔ 
سبھ نوں میرے تیرے عشق دا پتہ ہے۔ 
جے کوئی انگلینڈ دے لالچ نوں کروا وی گیا تاں پاسپورٹ تے سٹمپ لوا لے تیرے لت مارے گا۔ 
چنگی طرحاں سوچ لے ۔ 
آکھ کے اوہ غصے وچ اٹھ کے چلا گیا۔ 
پچھے رہ گئی سی گیتا۔ 
پتہ نہیں کیہ سوچ کے اوس دی ماں نے اوس دا ناں گیتا رکھیا سی۔ 
کناں پوتر ناں۔۔۔ 
تے کنی گندی دلدل وچ پھس گئی سی گیتا۔ 
دلدل جس وچ اوہ اکھاں تے کناں تک پھس گئی سی۔ 
اکھاں ویکھدیاں سی تے کن سندے سی پر اوہ بول نہیں سکدی سی۔ 
کجھ کر نہیں سکدی سی صرف ویکھ سکدی سی۔ 
اوہ دلدل جیس وچ اوس دی معصوم دھی وی اوس نال پھسی ہوئی سی۔ 
کیہ سوچ کے گھروں نکلی سی کہ اوہناں نوں سبق سکھا دیوے گی پر زندگی تے حالات اوہنوں کتھے لے گئے سی۔۔۔۔ 
کنہاں رستیاں تے جنہاں دی کوئی منزل نہیں سی۔۔۔ 
صرف رستے ہی رستے لمے۔۔۔۔ 
بے انت رستے۔ 
انھیرے سنسان رستے۔ 
گھمن گھیریاں تے بھل بھلیکھے۔ 
کوئی سرا نظر نہیں آرہیا سی۔پہلا 
آدمی ملیا پتی بن کے۔ 
اوس نے زندگی تباہ کر کے رکھ دتی اک رات اوس نال سوں کے کواری نوں ویاہی بنا دتا تے نکلی جیہی عمر وچ اوہ ماں بن گئی۔ 
دوجا آدمی ملیا باپ بن کے۔ 
اوس نوں ورتدا رہیا تے اخیر وچ بازارو عورت دا ٹھپہ اوس دے متھے تے لگا دتا۔ 
واہ نی عورتے۔۔۔ 
تیری قسمت۔ 
مرد دیاں غلطیاں دیاں سزاواں دی توں بھگتدی ہیں تے بدنامیاں وی تیرے سر وچ پیندیاں نیں۔ 
گیتا دے من وچ پوری مرد جاتی لئی گھرنا جیہی جاگی تے اوس نے کارپٹ تے ہی تھو کر کے تھُک دتا۔ 
نیتو سکولوںآگئی سی۔ 
گیتا نے سرسری اوس ول جھات ماری۔ 
پتہ نہیں کیوں اوس نوں نیتو اج اک دم وڈی ہوئی لگی۔ 
سویرے جدوں اوہ اوس نوں سکول چھڈ کے آئی سی تاں اوہ نکی جیہی بالڑی سی۔ 
دتے نال لڑائی جھگڑے وچ اوہ نیتو نون سکولوں لین جانا وی بھل گئی سی تے نیتو آپے کلی سکولوں گھر آگئی سی۔ 
گیتا نوں لگیا جیویں نیتو اچانک ہی جوان ہو گئی سی۔ 
اوس نے آپنی بچی نوں گھٹ کے جپھی پا لئی۔ 
لوک کل نوں تیری دھی تے وی اکھ رکھن گے ۔۔۔ 
دتے دے کالے شبد اوس دے کناں وچ گونج گئے۔ 
ٹھیک ہی تاں کہندا ہے دتہ۔ 
کون اوس دی دھی نوں آپنی دھی سمجھے گا۔ 
دنیا کنی گندی ہے۔۔۔ 
اوہ جے ویاہ کروا وی گئی تاں نیتو دا کیہہ بنے گا؟ میری بچی رل جاوے گی۔ 
میرے وانگ اوس نوں کوئی کھیہ کھراب کرے گا۔ 
تے ۔۔۔ 
تے بازارو وی کہوے گا۔۔۔۔ 
نہیں۔۔۔۔۔ 
نہیں ۔۔۔ 
ایہہ نہیں ہوسکدا۔دتہ 
نے دنیا ویکھی ہے۔۔۔ 
اوس نوں سب پتہ ہے۔۔۔ 
میں آپنی زندگی سیٹ کرن واسطے بچی دی بلی دی دیواں؟ نہیں۔۔۔ 
نہیں۔۔ 
اوہ آپے نال گلاں کر رہی سی تے رو رہی سی۔ 
نیتو حیران جیہی ہوئی ماں ول ویکھ رہی سی۔ 
اوس نوں سمجھ نہیں آرہیا سی کہ اچانک اوس نوں ویکھ کے ماں نے رونا کیوں شروع کر دتا سی۔ 
ممی تاں اوس نوں ویکھ کے پھل وانگ کھڑ جاندی ہوندی سی۔ 
بیٹے تیری ماں اکلی ہے۔ 
ویک فیل کردی ہے۔ 
توں سہارا بنے گی اپنی ماں دا؟ اوس نے نیتو نوں گودی وچ چک لیا۔ 
بیٹے تیری ماں اکلی ہے۔ 
ویک فیل کردی ہے۔ 
توں سہارا بنے گی اپنی ماں دا ؟ اوس نے نیتو نوں گودی وچ چک لیا۔ 
یس مم۔ 
آئی ول بیکم اے پولیس وومین۔ 
یو ڈونٹ وری مم۔ 
آئی ول لک آفٹر یو۔۔۔ 
نیتو نے ماں دے اتھرو پونجھے۔ 
گیتا دے جیویں دماغ توں بوجھ اتر گیا۔ 
چھوٹی جیہی بچی نے ہی اوس نوںر اہ وکھا دتا سی۔ 
میں ہن آپنی زندگی اپنی بیٹی دے ناں لگا دیواں گی۔ 
ایس نوں پڑھا لکھا کے بہت وڈی افسر بناواں گی تا کہ میرے وانگ دھکے نہ کھاندی پھرے۔میرا 
کیہ ہے ادھی عمر نکل گئی ہے، ادھی نکل جاوے گی۔ 
اوہ حوصلے نال اٹھی تے نیتو دے کپڑے بدلن لگی۔ 
شام نوں ہی دتہ پھیر مڑ آیا۔ 
گیتا کجھ نہ بولی۔ 
بولن نوں رہ وی کیہ گیا سی۔ 
دتہ نے عادتاََ شراب پیتی ہوئی سی۔ 
روز وانگ اوس نے نیتو نوں پیار کیتا تے کھانا کھادا۔ 
گیتا چپ چاپ اوس دی سیوا وچ لگی رہی۔ 
میں چاہندی ہاں نیتو نوں کسے پرائیویٹ سکول وچ پڑھنے پا دیواں؟ اوس نے ہولی جیہی دتے نوں سمبو دھن کیتا۔ 
کیوں پھیر تیرے یاراں نوں آؤن جان دی کھل ہو جاوے گی۔ 
ہن ایہہ نیانی مینوں دس دیوے گی کہ تیرے کول کون کون آؤندا ہے ؟ دِتے دا دوپہر دا غصہ حالے لتھا نہیں سی۔ 
نہیں۔۔۔۔ 
میں فیصلہ کرلیا ہے کہ میں ساری عمر ویاہ نہیں کرواواں گی۔ 
تیرے نال ہی رہاں گی پر نیتو ہن وڈی ہونی شروع ہو گئی ہے۔ 
میں نہیں چاہندی میری بچی دی زندگی تے میرا اثر پوے۔۔۔ 
دھیاں ماواں دے پرچھاویں ہوندیاں نیں۔اوہی 
کردیاں نیں جو ماواں کر دیاں ویکھدیاں نیں۔ 
اوہ چنگے ماحول وچ رہ کے پڑھے لکھے تے آپنے آپ جوگی ہو جاوے۔۔۔ 
گیتا دا گلا بھر آیا۔ 
بہت سمجھدار ہو گئی ہیں اج دن وچ ہی۔ 
چنگی رہیں گی۔ 
نیتو دی پڑھائی دا توں فکر نہ کر ۔ 
جنا خرچا ہووے گا میں دیواں گا۔ 
اوہ تیری نہیں میری وی بچی ہے۔ 
توں میرے نال ہیرا پھیری نہ کر۔ 
میں کھڑا ہاں پھیر تیرے نال ہرویلے۔تیری 
ساری عمر دیاں روٹیاں پکیاں نیں۔۔۔ 
اوہ بوہت کجھ کہندا رہیا پر گیتا لئی ہن سبھ گلاں بے ارتھ ہو گئیاں سی۔ 
نیتو بورڈنگ سکول وچ پڑھن چلی گئی گیتا دے دماغ توں بوجھ اتر گیا۔ 
ہن زندگی پھیر آپنی چالے پے گئی سی۔دن 
دے چٹے چانن وچ اوہ دتے دی دھی تے رات دے ہنھیرے وچ اوس دی عورت۔۔۔ 
بازارو جاں گھریلو۔۔۔ 
کیہ فرق پیندا ہے۔ 
عورت عورت ہی ہے بھاویں گھر وچ ہووے بھاویں بازار وچ۔ 
مرد اوس نوں پیسے دیندا ہے بچے دیندا ہے تے بدلے وچ اوہ ساری عمر اوس دی غلامی کردی ہے۔ 
کئی واری قانونی طور تے ویاہ کروا کے جیویں کشلیا دیوی کر رہی ہے تے کئی واری غیرقانونی جیویں گیتا کر رہی سی۔ 
مرد نوں کوئی فرق نہیں۔ 
اوس لئی دوویں در کھلے ہن کیونکہ اوس کول طاقت ہے۔ 
پیسہ ہے۔ 
پیسہ جو سبھ کجھ کرسکدا ہے۔ 
دس پونڈ وچ تیویں خرید سکدا ہے۔ 
گیتا نوں سڑکاں دی خاک چھانن تے مجبور کر سکدا ہے۔ 
جاں پھیر جے دیال ہے تاں نیتو نوں بہترین سکول وچ پڑھن لئی بھیج سکدا ہے۔ 
کنی وڈی طاقت ہے پیسہ۔۔۔۔۔ 
اوہ کئی واری سوچدی۔ 
چھ مہینے پہلاں اک دن اچانک گیتا دے پیٹ وچ درد اٹھیا سی۔ 
اوس دا ہرنیاں دا اپریشن ہویا تے ڈاکٹر نے کہیا سی کہ بسترے توں نہ ہلے۔ 
کمپلیٹ بیڈ ریسٹ۔ 
امتحان دے کے نیتو گھر واپس آگئی سی۔ 
ہن نیتو چوداں سال دی ہو گئی سی تے ماں دا دکھ درد سمجھدی سی۔ 
اوہ ماں نوں اپر پئی نوں چاء پانی دے کے آؤندی۔ 
سارا گھر سنبھالدی۔ 
دتہ انکل آوندا تاں اوس نون روٹی بنا کے کھلاندی۔ 
بہت رات تک ہیٹھاں آپنے کمرے وچ بیٹھی پڑھ دی رہندی۔ 
گیتا خوش سی کہ نیتو پڑھائی وچ ہر ویلے مگن رہندی ہے۔ 
بی بی کڑی ہے چلو اوس دی قربانی رنگ لیا رہی ہے۔ 
اک دن نیتو پچھے گارڈن وچ کپڑے سکنے پاون گئی بے ہوش ہو کے ڈگ پئی۔ 
گیتا نے فٹ ڈاکٹر نوں فون کر کے گھر بلالیا۔ 
ڈاکٹر نے نبض ویکھی تے دسیا کہ نیتو پریگننٹ ہے۔ 
گیتا دے ہوش اُڈ گئے۔ 
اوہنوں ہارٹ اٹیک ہون والا ہو گیا۔ 
اوہ کالجا پھڑ کے بیڈ تے بیٹھ گئی۔ 
گھبراؤ نہ گیتا جی۔ 
ایداں ہوندا ہی ہے۔ 
ساڈے کول روز ہی اجیہے کیس آوندے نیں ۔ 
پچھمی ملک دیاں گلاں نیں۔۔۔ 
تہانوں خود ہی اپنی بچی نوں سمجھا دینا چاہیدا سی کہ اوہ پلز لیا کرے۔ 
باہر اکلی پڑھدی ہے ۔ 
کوئی بوائے فرینڈ ہووے گا۔ 
نیانی تھوڑی ہے۔ 
چوداں پندراں سالاں دی ہو چکی ہے۔ 
ڈاکٹر اوس نوں تسلی دے کے چلی گئی۔ 
گیتا تے جیویں پہاڑ ٹٹ پیا سی۔ 
شرم نال اوہ سر جھکائی بیٹھی سی۔ 
بچی نوں کیہ کرے۔ 
اوس واسطے تاں گیتا نے اپنی زندگی گال دتی سی۔ 
دتہ نال گل کرے گی تاں اوہ تاں پہلاں ہی مان نہیں۔ 
کہے گا آپ ایداں دی ہیں تاں ہی تیری دھی ایہے جیہی نکلی نیتو نوں کجھ کہے گی تاں جوان کڑی ہے۔ 
باغی ہو کے گھروں نہ چلی جاوے۔کیہ 
پتہ کیہڑا منڈا ایس دا دوست ہے۔ 
گورا ہے کہ کالا جاں کوئی انڈین۔ 
اوس نے ویکھیا نیتو اوس نال اکھ نہیں ملا رہی سی۔ 
بغیر کجھ دسے ہی گیتا دھی دی بے وسی سمجھ گئی۔ 
اوس نوں کجھ کہہ کے دکھی کرنا اوس نے ٹھیک نہ سمجھیا۔ 
چپ چاپ کلینک وچ فون کر کے نیتو لئی اپوائنٹمنٹ لے لئی۔ 
تے اج اوس دی بچی دا ابارشن ہویا سی۔اوہ 
باہر بیٹھی انتظار کر رہی سی کہ کدوں نیتو ہوش وچ آوے تے اوس دی چنتا مکے۔ 
پر کافی دیر توں نرس اوس نوں کجھ نہیںدس رہی سی۔ 
اوہ ہار کے باہر آکے بیٹھ گئی۔ 
ایس کلینک وچ اوس دا دل گھبرا رہیا سی۔ 
گیتا یور ڈاٹر وانٹس ٹو سی یو۔ 
نرس نے اوس نوں آواز دتی۔ 
گیتا جیویں سپنے چوں جاگی تے اندر ول نوں بھجی۔ 
میری بچی۔۔۔ 
اوہ نیتو دا نچڑیا ہویا چہرہ ویکھ کے روپئی۔ 
مم نیتو دے بلھ کمبے پر اوہ درد کارن بول نہ سکی۔ 
بیٹے۔۔۔۔ 
میں تاں تینوں کدے دھی سمجھیا ہی نہیں۔ 
آپنی دوست سمجھیا ہے۔ 
پھیر توں میرے توں کیوں چھپا رکھیا؟ تینوں کوئی صلاح دیندی۔۔۔ 
تیرا درد سمجھدی بیٹے۔ 
تیرے کول کوئی بوائے فرینڈ ہے تاں مینوں دس دے۔ 
میں خوش ہووواں گی اوس نوں مل کے۔۔۔ 
گیتا کسے طریقے وی دھی دے مونہہ تے مسکراہٹ دیکھنا چاہندی سی۔ 
پر نیتو چپ سی۔ 
کیہ گل بیٹے توں مم نال ناراض ہیں؟ میرے توں کیہ غلط ہو گیا میری بچی جو توں مینوں آپنے توں دور سمجھدی ہیں؟ میں چار سال نوں اوسے منڈے نال تیرا ویاہ کر دیواں گی۔ 
تیرے بوائے فرینڈ نال۔۔۔ 
تیری پڑھائی پوری ہو لین دے۔۔۔۔۔توں 
دس تاں سہی۔۔۔؟ 
اوس نے نیتو دے والاں وچ ہتھ پھیریا۔ 
نیتو توں صبر نہ ہویا۔ 
ماں دی ممتا اوس دے زخماں تے مرہم وانگ لگی تے پھٹ پئی۔ 
میرے کول کوئی بوائے فرینڈ نہیں ہے مم۔۔۔۔ 
آئی ڈونٹ لائیک اینی باڈی ایلس۔ 
آئی لو اونلی مائی مم۔ 
نیتو توں گل نہیں ہو رہی سی۔ 
پھیر ایہہ پرابلم کتھوں آگئی بیٹے۔۔۔۔؟ 
گیتا پریشان ہو گئی۔ 
دتہ انکل۔۔۔ 
نیتو نے سبکی لئی۔ 
دتہ انکل ؟ کیہہ ہویا دتہ انکل نوں؟ جدوں تیرا اپریشن ہویا سی دتہ انکل رات نوں میرے نال پلے کردا ہوندا سی بیڈ وچ۔۔۔ 
نیتو نے آپنیاں اکھاں پونجھیاں۔ 
گیتا دے جیویں کناں کول بمب پھٹیا۔ 
پر ۔۔۔ 
پر دتہ انکل تاں رات نوں آپنے گھر چلا جاندا ہوندا سی۔۔۔۔ 
گیتا نوں دھرتی ہلدی جاپی۔ 
نہیں اوہ تھوڑی دیر بعد واپس آجاندا سی تے مینوں بہت سارے پریزنٹ وی دیندا سی۔ 
کہندا سی مم نوں نہ دسیں نہیں تاں کِل کر دیواں گا۔ 
بچی نے سچ اگلیا۔ 
مینوں پتہ نہیں لگا نیتو۔۔۔۔ 
میں تاں کدے رات نوں پوری طرحاں ستی وی نہیں ہونی۔۔۔ 
اوہ بیک ڈور چوں آؤندا سی مم جتھوں پہلاں تیرے کول آؤندا ہوندا سی۔ 
بیگ ڈور؟ گیتا کمبی جا رہی سی۔ 
یس بیک ڈور مم پچھلا دروازہ جو آپنے گارڈن ول نوں کھلدا ہے۔ 
کہندے ہوئے نیتو پھیر بے ہوش ہو گئی۔ 
اج پھیر اخباراں وچ تیری تصویر چھپی ہے۔ 
اج توں پنج سال پہلاں وی پنجاب دے سارے اخباراں وچ تیری تصویر چھپی سی، کنا فرق ہے دوہاں تصویراں وچ۔ 
پنج سال پہلاں دی تصویر وچ تیرے گل گولڈ میڈل پیا ہویا سی تے توں پنجاب داسرو اُتم سبھ تھیں وڈا ایتھلیٹ چنیا گیا سی تے شائد توں پنجاب لئی باہر کھیڈن گیا سی۔ 
توں صرف کالج دا ضلعے دا ہی نہیں سگوں پوری یونیورسٹی دا ناں اُچا کیتا سی۔ 
پرنسپل صاحب تے ہور پروفیسر تیرے تے مان کردے سی۔ 
منڈے تیری دوستی توںاپنی شان سمجھدے سی تے کڑیاں شائد سوائے میرے تینوں بھائی کہہ کے بلاوندیاں سن۔کیوں 
کہ تیرا کردار ہی اجیہا سی صاف ستھرا۔ 
گورا رنگ، اچا لما قد، پوتر جیہاں اکھاں گنگا جل ورگیاں تے تیری نردوش جیہی مسکان۔ 
پھیر اُپروں تیری بول چال۔ 
بدوبدی لوکاں دی شردھا عقیدت تیرے وچ ہو جاندی سی۔ 
کئی کڑیاں تینوں دلوں چاہندیاں ہوون گئیاں پر تیری شخصیت نوں ویکھ کے شائد کسے دی ہمت نہیں پیندی سی کہ تینوں اپنے دل دی گل کہہ سکے۔ 
پر میری گل ہور سی۔ 
میں تیری بچپن دی سہیلی سی جاں کہہ لؤ کسے پچھلے جنم دی ساتھن۔ 
آپاں اکٹھے سکول گئے پھٹیاں پوچیاں، قاعدے پھاڑے، سلیٹاں توڑیاں تے اک دوجے دے جُنڈے پُٹے۔ 
تیری میری کدے نہیں سی بنی پر جس دن توں سکول نہیں سی آؤندا میرا وی ڈھڈ دکھن لگ پیندا تے جس دن میں غیر حاضر ہوندی توں وی سکول دی کندھ ٹپن لگیاں دیر نہیں سی لاؤندا۔ 
مینوں یاد ہے منڈے پپلاں تے پئیاں پینگھاں بلیڈ لے کے ٹُک دیندے سی پر تیری تے میری پینگھ اِکو ڈاہنی تے ہوندیاں تے تیرے ڈروں منڈے میری پینگھ نوں ہتھ نہ پاؤندے۔ 
شام نوں محلے وچ کھیڈ دے سمیں کنی واری توں میرے گھسن مُکے مارے سی مینوں یاد نہیں پر پر ہاں اک واری لُکن میٹی سمے میں لُکن دی تھاں پھڑن والے منڈے نوں دس دتی سی تے توں غصے وچ آ کے میرے موڈھے تے دندی وڈھی سی۔میں 
تیرے لمے والاں نوں پے گئی سی۔ 
تیرے وال بہت لمے سی تے میں واہ لگدی تیرے جوڑے نوں ہی ہتھ پاؤندی ہوندی سی۔ 
پھیر اپنیاں ماواں ادھی رات تک مہا بھارت کردیاں رہیاں تے آپاں دوجے دن وی اکٹھے سکول گئے سی۔ 
پر میں تیری تصویر دی گل کر رہی سی۔ 
اج دی تصویر وچ تیرے گلے وچ کوئی گولڈ میڈل نہیں ہے۔ 
سگوں تصویر دے نیچے تیرے سر دا مُل لکھیا ہویا ہے۔ 
دو تن ہور نوجواناں نال تینوں اشتہاری ات وادی گردانیاں گیا ہے تے تیرا پتہ دسن والے نوں ویہہ ہزار روپیہ انعام رکھیا گیا ہے۔ 
مینوں کوئی حیرانی نہیں ہوئی۔ 
میں ٹرنک وچوں تیری پرانی تصویر کڈھ کے ویکھدی ہاں۔دوہاں 
وچ کوئی فرق نہیں لگدا۔ 
پہلاں توں پنجاب دی شان کہلایا سی تے ہن اک بدنما دھبہ۔ 
اُنج نام تیرا پریتم پال سنگھ ہے پر اخبار والیاں تینوں ات وادی پالا دسیا ہے۔ 
سمجھ نہیں آؤندی کہ دلی دے بھرے بازار وچ توں گن میناں تے پہرے ہیٹھاں بینک کیویں لٹ لیا؟ مینوں یاد ہے اک دن پنڈوں کالج جاندے سمیں کسے کنڈیکٹر نے کسے مائی کولوں دس روپئے ودھ لئے سی تے توں مرن مارن تے اُتر آیا سی۔ 
اوئے لٹیریو اپنیاں ہی ماواں بھیناں نوں لٹدے او۔۔۔ 
ایس ملک دا پھیر کیہ بنو جدوں واڑ ہی کھیت نوں کھان لگ جاوے۔۔سالیو۔۔۔کوئی 
تاں کنڈیکٹر ہوندا اے بندے دا۔۔۔ 
میں تے تیرے آڑیاں نے تینوں چپ کرایا سی۔ 
زندگی آرام نال چل رہی سی۔ 
کلاس در کلاس اسیں اچے ہوندے جا رہے سی تے ساڈے سُپنے وی جوان ہو رہے سی۔ 
بھاویں رام لُچر عاشقاں وانگ اسیں بدنام تاں نہیں سی ہوئے پر ساڈے عشق دی گل ہن کسے توں چھپی نہیں سی۔ 
منڈے کئی واری مینوں سردارنی کہہ کے چھیڑ دیندے پر پتہ نہیں کیوں مینوں غصے دی تھاں پیار آؤندا سی تے میں مسکرا پیندی سی۔ 
میریاں کوتاواں تیرے ناں ہوندیاں پر تیرا شائد کوتا نال دور دا وی رشتہ نہیں سی۔ 
توں تاں بس روز ہی نویاں ٹرافیاں، نویں کپ تے میڈل جتن تے لکّ بنھیا ہویا سی۔ 
توں کیہہ کریں گا اپنے کپ تے میڈل؟ میں کئی واری تیریاں غیر حاضریاں توں اُکتا جاندی سی۔ 
دیکھ مینا تینوں پتہ اے میں ماپیاں دا کلا پت ہاں۔ 
اوہناں دا اکلوتا سپنا۔۔۔ 
اپنیاں دو چھوٹیاں بھیناں دی کلی امید۔۔۔ 
تینوں پتہ ہے میرے باپو نے کنی محنت کر کے مینوں پڑھایا ہے۔ 
میری ماں نے دن رات دریاں تے کھیس بنے نیں تے تاریاں دی لوء وچ چرخے کتے نیں۔۔۔ 
میرے باپو دا سپنا ہے کہ میں کیپٹن بنا میجر بنا تے اپنے دیش دا ناؤں اُچا کراں۔ 
نالے جے کِتے چنگا افسر لگ گیا مینا تاں اپنیاں بھیناں دے ویاہ وی چنگے پڑھے لکھے منڈیاں نال کراں گا۔ 
اوہناں نوں پڑھاواں گا۔ 
تینوں نہیں خوشی ہوؤ جدوں میں لہور تے ترنگا جھنڈا گڈ کے آؤں۔۔۔؟ 
توں اپنی گڑ نال مٹھی مسکان نال مینوں موہت کر لیا سی۔ 
ہاں میں وی سوچدی ہاں پالی۔۔۔ 
جے توں کِتے چنگی نوکری لگ جاویں تاں آپاں۔۔۔۔ 
میرا مطلب ہے میرے ماں باپ اپنے ویاہ لئی من جان گے۔۔۔۔۔ 
اپنا دھرم رستے وچ نہیں آوے گا۔ 
میں کہہ سکاں گی تہانوں گھر بیٹھیاں نوں ہیرا مل رہیا اے۔ 
ہور کیہ بھالدے ہو۔ 
میں شرم نال غرق ہوندی جارہی سی پر پتہ نہیں کیویں ایہہ گل میرے توں کہہ ہو گئی سی۔ 
کیہہ کہیا اے توں مینا؟ توں میرے نال ویاہ کرواویں گی ؟ بلے نی پنجاب دیئے شیر بچیئے۔۔۔میں 
تاں سوچیا سی بئی تیرا پیار لالیاں والا ہونا اے۔ 
ڈولی چڑھدی کہہ دیویں گی۔۔۔۔ 
تیری دنیا سے دور چلے ہو کے مجبور۔۔۔ 
پر توں تاں یار کمال ای کرتی۔ 
کہندیاں توں مینوں اپنیاں بانہاں وچ چک کے ہوا وچ اچھال دتا سی۔ 
پر من لے جے میں کوئی چنگی نوکری نہ لبھ سکیا تاں وی کیہ تیرے گھر دے من جان گے۔۔۔؟ 
تیرے اندر شک دے ناگ نے سر چکیا سی۔ 
نہیں پالی۔۔۔۔ 
تینوں پتہ اے اوہ مینوں سورگ دے کسے دیوتے نال ویاہنا چاہندے نیں پر میرا سورگ تاں توں ہیں تے شائد میرا دیوتا وی۔ 
مینوں پتہ اے میں کیہ کرنا اے۔ 
جے اوہ نہ منے تاں میں تیرے نال گھروں نس جاواں گی تے آپاں کتے دور جا کے اپنی دنیا وسا لواں گے۔ 
آپے من جان کے دھکے کھا کے۔۔۔۔ 
میں تیرے کن وچ ہولی جیہی کہیا سی۔ 
کیہہ ؟ توں وی اکاشوں زمین تے آگریا سی۔ 
کیہو جیہی گھٹیا گل کیتی ہے توں مینا۔۔۔۔ 
مینوں تیرے توں اجیہے ہلکے پن دی امید نہیں سی۔ 
توں کیہ سمجھدی ہیں میں اجیہا گھٹیا آدمی ہاں جو اینا نیچ کم کراں گا؟ توں اپنے پیو تے بھرا دی عزت ول ویکھ میں کوئی راون جاں پرتھوی راج چوہان نہیں جو کسے دی دھی بھین نوں چک کے لے جاؤں۔۔۔۔۔ 
توں شائد بوہت زیادہ بھبک گیا سی۔ 
نہیں پالی۔۔۔۔ 
میرا کہن دا مطلب ایہہ نہیں سی۔۔۔۔ 
میں اپنی صفائی دینی چاہی سی۔ 
اوئے چھڈ پرانہہ۔۔ 
کیہ بانیاں وانگو بھین جی بھین جی لائی ہوئی ہے۔ 
توں میرے نال سرداراں والی گل کر۔ 
نوکری کیہ میں تیرے واسطے دنیا خرید دیوں۔ 
شیرنی بن شیرنی۔ 
جے یاری لائی ہے تاں پھیر ڈر دی کیوں ایں۔۔۔۔؟ 
پھیر پتہ نہیں کیہ ہوندا چلا گیا سی۔ 
تیری ڈھانی دا کوئی منڈا جھوٹے پلس مقابلے وچ ماریا گیا سی۔ 
اوہ پنڈ دا سرکڈھ منڈا سی تے چنگا کھاڑکو وی۔ 
پلسیے اوہناں دے کامیاں دی کڑی نوں چک کے لے گئے سی۔ 
منڈے نے ورودھ کیتا، ذرا آواز اٹھائی سی تاں پلس والیاں نے ات وادی کہہ کے کڑی دی عزت لٹن دا کیس بنا کے مار سٹیا۔ 
تیرے تاں جیویں اندر باہر اگ لگ گئی سی۔ 
کالج وچ ہڑتالاں ہوئیاں نعرے بازی ہوئی۔ 
زندہ باد مردہ باد کئی دن چلی سی۔ 
توں سبھ دا موڈھی سی تے توں ہی بازار بند کروائے۔ 
کالیاں دیوالیاں منائیاں تے اخباراں وچ رولا پایا۔ 
تیری محنت رنگ لیائی۔ 
دوشی برخاست تاں نہیں ہوئے۔ 
پر دور دراڈے بدل دتے گئے۔ 
گل ٹھنڈی پے گئی پر توں پلس دیاں نظراں وچ آگیا سی۔ 
دو مہینے وی نہیںسن پئے جدوں تیرے گھروں پلس نے افیم پھڑی سی۔ 
تے تیری ماں تے بھین نوں جیل وچ دھک دتا سی۔ 
باپو تاں تیرا ہارٹ اٹیک نال اودوں ہی مر گیا سی تے بھیناں جدوں تن دناں بعد باہر آئیاں تاں پنڈ والیاں مونہہ دوجے پاسے کر لئے سی۔ 
توں جیل چوں باہر آیا۔ 
کئی بینک ڈکیتیاں وچ تیرے وارنٹ کٹے تے پھیر سنیا توں مشہور ات وادی پالا بن گیا سی۔ 
میں، اک وار تیری رو رو کے انھی ہوئی ماں نال تینوں ملن پٹیالے جیل وچ گئی سی۔ 
توں تاں بالکل وی نہیں بدلیا لگیا جیویں جیل وچ نہ ہوویں سگوں کسے کھیڈ دے میدان وچ ہوویں۔ 
توں مینوں دیکھ کے جانی پہچانی مسکان چھڈی سی۔ 
میں بھبھاں مار کے رو پئی سی۔ 
توں کہیا سی شیرنی بن شیرنی۔۔۔ 
مینوں پتا اے توں جاندی ہیں کہ میرے تے لگے سب الزام جھوٹھے نیں۔ 
تینوں پتا اے میں سچ لئی مر رہیاں ہاں۔ 
میں کوئی ات وادی نہیں ہاں۔ 
اصلی ات وادی تاں سالے ایہہ بھین دے۔۔۔۔ 
آپنے میں تیرے مونہوں پہلی وار گندی گالھ سنی سی۔ 
مینا جنے وی منڈے سی میرے نال میرے ورگے ساریاں توں اڈ اڈ جیلاں وچ رکھیا گیا ہے۔ 
سبھ تے ہی جھوٹھے کیس پائے نیں ایہناں پلسیاں نیں۔ 
اسیں سارے ہی پلس مقابلے وچ مارے جاواں گے۔۔۔۔۔۔ 
جھوٹھے مقدمے۔۔۔۔ 
سچ جھوٹھ لئی مرجاوے گا۔ 
پر مینوں دکھ ہے میرے ناں دے نال ات وادی ورگا بھیڑا شبد جڑ گیا ہے۔ 
میرے پنڈ دے لوک ایہی سمجھن گے کہ میں اک ڈاکو ہاں، قاتل ہاں تے شائد سمگلر وی پر واہیگرو نوں پتا اے مینو کہ اصلی ات وادی کون ہے۔ 
کون بینکاں لٹڈا ہے۔۔۔ 
کون ہندوواں نوں ماردا ہے تے کون سچا پھانسی چڑھ رہیا ہے۔ 
شائد کوئی میری گل تے یقین نہیں کرے گا۔ 
پر توں میری سچائی جاندی ہیں۔ 
توں تاں میری زندگی ہیں مینو۔ 
مینوں وشواس ہے کہ میری کوئی غلط تصویر اپنے دل دے فریم وچ نہیں جڑیں گی۔پتہ 
نہیں ایس انھیر دا انت کدوں ہووے گا؟ پر سنیا اے ہر رات دا اخیر سویر ہوندی اے۔ 
ہو سکدئے بے دوشاں دا خون رنگ لیاوے تے ات وادی دے ناں تے چل رہیا ایہہ انھا راج ختم ہو جاوے۔ 
۔۔۔ 
توں اداس تاں نہیں کِتے۔۔۔؟ 
جیویں تینوں اک دم خیال آیا ہووے کہ ہن تک توں میرا حال نہیں پچھیا سی۔ 
میں کئی واری سوچدی ہاں تیری مدد کراں۔ 
میں کجھ کر سکدی ہاں تیرے لئی پالی۔۔۔؟ 
میں گِلیاں پلکاں اُپر چکیاں سی۔ 
توں ہولی جیہی ہسیا سی جیویں کوئی انہونی کہہ دتی ہووے۔ 
مینا ۔۔۔۔ 
گل تینوں سنن وچ بھاویں چنگی نہ لگے۔۔۔۔ 
پر توں کسے سکھ نال ہی ویاہ کروائیں ۔ 
مینوں پتا اے میں تے توں کدے مل نہیں سکاں گے۔ 
میرا انت مینوں دس رہیا ہے۔ 
پر میرے مرن نال سچے تے سُچے سکھ نہیں مر جان گے۔ 
تیرا اک سکھ منڈے نال ویاہ ہندو سکھ ایکتا دی مونہہ بولدی مثال ہووے گی تے۔۔۔ 
اج دے حالات وچ جدوں ساڈے سارے جوڑ فیل ہوندے جا رہے نیں تاں ایہو جیہے۔۔۔۔ 
میں تیرے مونہہ اگے ہتھ رکھ دتا سی۔ 
شائد میں سبھ کجھ سمجھ گئی سی۔ 
مینوں پتا اے مینا توں اک بہادر کڑی ہیں۔ 
گھبراویں گی نہیں۔۔۔ 
تے پھیر شائد توں مینوں شیرنی کہیا سی۔ 
اوس دن توں بعد میں تینوں کدے نہیں ملی۔ 
پتہ نہیں تینوں کتھے بھیج دتا گیا سی۔ 
تھوڑے دناں بعد تیری ماں پوری ہو گئی سی۔ 
تیریاں بھیناں نوں پلس روز کسے نہ کسے بہانے پھڑ کے لے جاندی ہے۔ 
تیرے نال آخری ملاقات توں چھ مہینے بعد میں اخبار راہیں اشتہار کڈھوا کے اک سردار پلس افسر نال ویاہ کروالیا سی۔ 
میں اوس وچ تیری تصویر لبھن دی کوشش کیتی۔ 
پر اوہ تیرے بھلیکھیاں وانگ میری خوش فہمی سی۔ 
میرا اکھوتی پتی ہر روز دو چار غریبڑیاں نوں سیکھاں پچھے سٹ کے نوٹاں نال جیباں بھری گھر آؤندا ہے۔ 
ساہمنی جیل وچ روز رات نوں بے قصور نوجواناں نوں کٹیا جاندا ہے۔ 
ادھی ادھی رات تک چیکاں مارن دیاں آوازاں آوندیاں رہندیاں نیں۔ 
مینوں نیندر نہیں آؤندی۔ 
ہر چیک وچ تیری آواز سنائی دیندی ہے۔ 
تیری ماں دے چرخے دے رون دی آواز۔ 
تیرے باپو دے سپنیاں دیاں سسکیاں تے تیریاں بھیناں دے وسن توں پہلاں اجڑے گھراں وچ بولدے الو ساری رات میری تڑپ دے گل لگ کے روندے نیں تے میرا پتی رات نوں کئی کئی واری ڈر ڈر کے اٹھدا ہے کِتے ات وادی تاں نہیںآگئے۔ 
چھے چھے باڈی گاڈاں دے پہرے ہیٹھاں جدوں اوہ شام نوں گھر آؤندا ہے تاں میرا ڈھڈ ہسدا ہے کہ شیرنی ہو کے میں کتھے گِدڑ نال ویاہی گئی جدوں اوہ مینوں ہس کے دسدا ہے کہ اج پھیر اینے ات وادی پھڑے گئے نیں جاں مارے گئے نیں تاں میں سمجھ جانی ہاں کہ اج پھیر کسے غریب دی کلی نوں اگ لا آیا ہے۔ 
توں غلط سوچدا سی پالی کہ لوک مذہب لئی لڑ رہے نیں۔ 
نہیں ایتھے کسے دا کوئی دھرم نہیں ہے۔ 
لڑائی صرف پیسے دی ہے طاقت دی ہے۔ 
جے ہندو سکھ دی لڑائی ہوندی تاں پھیر میرا پتی کیوں بے دوشیاں نوں پھڑ پھڑ کے اندر ڈکدا، جاں جھوٹھے مقابلیاں وچ کیوں ماردا؟ اوہ تاں اپنی کرسی بچاؤن لئی جیہڑا وی اڈے چڑھ جاندا ہے اوس نوں ات وادی بنا کے پیش کردیندا ہے۔ 
پھیر نہ کوئی وکیل نہ دلیل جیہڑا بولدا ہے اوسے نوں گڈی چاڑھ دتا جاندا ہے۔ 
کیہڑی گل ہے اوس وچ سکھاں والی۔ 
تیرے تاں پیراں ورگا وی نہیں ہے اوہ صرف پگ بنھن نال کوئی تھوڑی سکھ بن جاندا ہے۔ 
دن وچ ہزار جھوٹھ بولدا ہے۔ 
روز غریباں دیاں دھیاں بھیناں پن دا ہے تے افسراں اگے پُوچھ ہلاؤندا پھردا ہے۔ 
روز مینوں اوس دے کارن سلامیاں پیندیاں نیں پر میں اندروں شرمندی جہی ہو جانی ہاں۔ 
مینوں لگدا ہے سبھ پاکھنڈ ہے ہے جدوں لوکی مینوں سردارنی جی کہندے نیں تاں مینوں آپ شرم آوندی ہے۔ 
کاش اوہ مینوں تیرا ناں لے کے چھیڑ دے، جاں شیرنی آکھدے جاں ات وادی دی معشوق ہی سد سکدے کیوں کہ میں حالاں وی تینوں پیار کردی ہاں۔ 
مینوں تیرے تے مان ہے۔ 
بھاویں تیرے ناں نال کوئی افسری نہیں جڑی تے تینوں ات وادی بنا دتا گیا پر تیرے وچلا سچا سُچا سکھ حالے وی جیوندا ہے۔ 
جلا ہی دے ککڑ نے بانگ دتی تے نوری بی بی مشین توں سر چکیا۔ 
چھت دیاں کڑیاں ول تکیا جیہڑیاں نظر نہیں سن آوندیاں۔ 
لالٹین دی لو پاسیاں ول جاندی اے اتانہہ نہیں۔ 
اک ہوکا بھریا ہائے نی میں کرماں ماری کندھ دے پاروں جانا گھمیار کھنگیا ہاں ہاں، میں جان گیاں، ہاں ہاں بندہ کھنگ وچ کنیاں گلاں کر ۔۔۔ 
اگے پڑھو خبراں شہر شہر ملک ملک کالم تے کالمسٹ معیشت تے بیوپار سائنسی دُنیا عورت سنسار کھٹیاں مٹھیاں زبان دی سیاست کلاواں تے کلاکار کھیڈ تے کھڈاری تاریخ دے پنے کارٹون تے مُورتاں کتاباں فیچرز جیون کتھا پرکھ پڑچول نجم حسین سیّد آڈیو ٹیکسٹ پروفیسر سعید بُھٹا دیس دیاں واراں کمال کہانی نہ جھنگ چھٹیا نہ کن پاٹے نیڻ نہ رہندے تکڻوں مویا بندہ جیوندے کولوں بھارا کیوں ہوندا ؟ کلمہ شہادت جنازے نوں مونڈھا دینا ٹھیک۔ 
پر دوجے نوں دھکا دینا کتھے دی شرافت اے۔ 
بہتا موہری کلمہ شہادت نعرے بڑے پر کلمہ کوئی نہیں پڑھدا۔ 
لال داڑھی دے بلھ ہلدے۔ 
اواز نہیں آندی۔ 
انچ کولمی داڑھی، مہندی رنگی ۔ 
مونڈھے تے رمال حاجیاں والا، بیل بوٹیاں سنے پتل دی عینک دو کلمہ شہادت لال ٹیوٹا چ بندہ بیٹھا مونہہ وگاڑی ، جنازہ لنگھ جاوے تے چلے گا۔ 
انجن سٹارٹ اے۔ 
پیر بچا کے گھوڑیاں دی لد تھاں تھاں ۔ 
ٹٹنس ہویا بندہ گھٹ ای بچدا اے۔ 
بڑا افسوس اے بابو ہوراں دا میانی صاحب دا پینڈا مکن وچ نہیں آندا۔ 
لگے چلو لال بتی موٹراں لئی ہوندی ۔ 
جنازیاں لئی نہیں ۔ 
کلمیاں کڈھی کالی چدر، ہر کوئی رک جاندا اے۔ 
مویاں نوں عزت جیوندیاں جی ھکے ۔ 
و بزاراں ، دفتراں چ صاحب نہیں مل سکدا اوہدی دھون نوں ول پیا اے۔ 
انصاف منگداں ؟ منگنا جرم اے وڈھی کھا، بلیک کما موٹا ہوئی جا۔ 
ماشااللہ ، ماشا اللہ بی اے کرلیا ؟ بڑی ذہین اے دھی تہاڈی شیخ جی۔ 
تہاڈے سارے ای بچے بڑے ذہین نیں ، ماشاللہ کلمہ شہادت ـماشااللہ کلمے بہتے ای ہوگئے۔ 
کتے جناز گاہ تے نیڑے نہیں آگئی؟ میں نیار نوں پھلان دی ٹوکری پھڑائی سی۔ 
ویکھیں اوہنوں کتے گھرای تے نہیں بھل آیا ؟ جنازہ ویکھ کے پھلاں والے چپ نہیں ہوندے ۔ 
مونہہ نہیں بنا ندے ۔ 
مردے اوہناں دا کاروبار۔ 
توں کارٹون نہیں بنا ندا۔ 
اگر بتیاں ایہہ مولا بخش روڈ توں پھڑلے ڈاکٹر علاؤ الدین دی ہٹی وی ایتھے ای اے پتا نہیں ایس ویلے ہووے گا کہ نہیں ۔ 
پر توں جنازہ چھڈکے کیویں جا سکداں۔ 
کنی گھٹا ای پئی ای بوٹاں تے۔ 
تسمیں والے بوٹ نہیں سی پاکے آنے۔ 
بندہ روز جنازے پڑھدا ہووے تے پتا ہووے چھیتی کرک مولوی کاہلی چ اے۔ 
ایہہ نال دا بندہ وی اناڑی لگدا۔ 
اوس داڑھی آلے، منڈے نوں ویکھی جا وضو کری جا۔ 
نک چ پانی تن واری، والاں اتے سدھے ہتھ ، گردن اتے پٹھے، ٹھیک آ ۔ 
اوہنے ویکھیا نہ ہووے ۔ 
پھیر کیہ سبھ تیرے ورگے نیں۔ 
فکر نہ کرو جی جتیاں دی۔ 
ایہہ سائیں تہاڈا خادم جو موجود اے ـ بلداں آلے منکیاں نال ایہنوں بھار نہیں لگدا؟ منکے داڑھیاں سوٹ ساڑھیاں ، جگ مگ جگ مگ ہٹیاں ایہدی کھیسے چ پیسے کیوں ؟ میں وی راشن لیانا۔ 
تن صفاں بنا لووجی تسیں اگے آجاوو بابو دا کراچی والا پتر نہیں ویکھیا پانیاں سبھ رستے روکے ہوئے نیں کوئی کیویں آوے جاوے رب دا قہر سی ہور دیوو پپل پارٹی نو ں ووٹاں کوئی رہ تے نہیں گیا شروع کرو، مولوی صاحب مولوی دا رمال چٹا اے، بھورے خانیاں والا۔ 
لال داڑھی کتھے ؟ایلتھے ای ہنا۔ 
توں اپنا مونہہ بنائی رکھ۔ 
مولوی کنی وار تکبیر کہے گا؟ ایہہ اوہدا کم اے۔ 
اللہ اکبر بڑی چپ اے۔ 
ایہہ ٹرک سی، کنی لمی ہیڑ اے بکریاں دی۔ 
تون بکری بول سکداں؟ چپ کر، نماز پڑھ ۔ 
ایہہ نیا نیاں دے کم نیں۔ 
توں سیانا پیانا، نیانیاں والا۔ 
سکول کھلن والے ڈبل فیساں، نویں بوٹ، نویں ، بستے ، کتھوں لیاویں گا؟ چوری کراں، ڈاکے ماراں، تینوں کیہ، تون ہتھ اڈی رکھ، توبہ ، تیویں دی زبان کنی لمی ہوندی اے۔ 
توں نہیں بحث سکدا۔ 
ایہناں بکریاں نوں قصائی چپ کراوے گا۔ 
بڑی دیر توں سری پاوے نہیں کھادے۔ 
اسلام علیکم ورحمت اللہ اسلام علیکم ورحمت اللہ دعا کر لوو تینوںتے ربنا آتنا ای آندی اے۔ 
اوہی پڑھ لے۔ 
مگروں مونہہ ہلاندا رہیں ۔ 
لال دارھی تے تیرے پچھے ای کھڑا سی۔ 
ایہہ حالے وی دعا منگی جاندا۔ 
شیخ وی نال ای کھڑا اے۔ 
ــ لا الہ الا اللہ محمد رسول اللہ شکر اے ایہدی دعا وی مکی۔ 
بڑا عالم ہنا۔ 
ایہہ جنازہ گاہ بڑی پرانی لگدی اے۔ 
مغلاں دے ویلیاں وی۔ 
تاریخی عمار تاں ہولی ہولی گر رہیاں ۔ 
کوئی ایہناں نوں ویکھن بھالن والا نہیں۔ 
اجازت دے دوو جی اج کل چھوٹیاں اٹاں نہیں بندیاں جیہناں اصحاب نے جانا ہووے جا سکدے نیں میرا خیال اے حالے بندیاں ۔ 
یا شید نور جہان دے مقبرے دی مرمت لئی بنوایاں ہون۔ 
پر ایس جناز گاہ نوں کون پچھدا۔ 
نہیں ، نہیں، ہن جانا چنگا نہیں۔ 
جس ویلے اوہنے اجازت دتی سی اوس ویلے بھیڑ وچ چلا جاندا۔ 
اودوں توں اٹاں گندا رہیا۔ 
بڑا عالم عمار تاں ۔ 
دا تینوں ہر گل مگروں ای یاد آندی اے۔ 
ایس پاسے جی ایس پاسے میانی صاحب کنا آباد اے قبر تے قبر چڑھی ہوئی اے۔ 
ایہہ کچیاں قبراں تے کون آندا ہووے گا۔ 
آندے ای ہنے نہیں تے بیٹھ نہ جاندیاں۔ 
بیٹھیاں قبراں تے ہور قبراں بن جاندیاں پرانیاں قبراں کیویں مونہہ اڈی پیأاں۔ 
نویں مردے کد آن۔ 
قبراں چ بجو رہندے وی کہ ایویں گلاں نیں؟ کہندے ، بجو مردے کھاندے۔ 
جی ہاں، ایہہ قبر کند ایداں ای کردے نیں۔ 
اکو ویلے پنج پنج ، چھ چھ قبراں لے لیندے نیں ـ پتا ہوندا مردا مڑ گھر کھڑن توں تے رہے بہہ جا ایس تھڑے تے ۔ 
قبراں دے تھڑے بیٹھن لئی ہوندے کجھناں دوالے چار دیواری، چھتیاں قبراں۔ 
چٹے پتھر، کالے کتبے، ٹا ئلاں، پھل، پھلواڑی۔ 
ایہہ ملکاں دی چار دیواری اے اوہ اساڈی مرن مگر وں وی ملکیتاں نو لکھیاں دیاں قبراں چ سائیں۔ 
اوہدی بوتی بری تیز سی۔ 
کہندے سی میں تے اکو واری پیتی ۔ 
مینوں کیہ پچھان ددھ ، چاروں مغز، کھنڈ، بدام ، ٹھنڈی بوٹی ، ٹھوٹھا، جیلے ایہہ کیہ کیتا کیہ ہویا؟ پین مگروں ٹھوٹھا ساکی دے ہتھ چ پھڑائی دا مینوں نہیں سی پتا سائیں مر گیا کہ جیوندا؟ ساکی، ساقی، شراب، شاعر۔ 
ساقیا خیز کہ پر ہیز حرام است ایں جا۔ 
جس پارٹی تے سوہنیاں تیویاں ہون شراب ودھ چڑھدی اے کتے شراب بچان لئی تے سوہنیاں تیویاں اکٹھیاں نہیں کردے؟ سوہنیاں تیویاں سوہنیاں تیویاں کیویں مونہہ بھر کے کہناں تیویاں بارے نہ سوچیا کر۔ 
اپنے دھولے ویکھ داڑھی رکھ لے۔ 
لال داڑھی کتھے؟ اوئے ہولی سوچ۔ 
اوہ تے تیرے پچھے بیٹھا اے۔ 
کتے سن نہ لیا ہووے ۔ 
جے سوچ ویکھی سنی جاندی؟ بندہ بندے نوں مار مکاندا۔ 
اج میانی صاحب چ شیر بگھیاڑ پھردے، توں نہ ہوندا۔ 
جنگلی جانور ، اک دوجے نوں ماردے نیں کھان لئی۔ 
بندہ بندے نوں ماردا اے مارن لئی ۔ 
سور نوں کیوں اینا برا جاندے ؟ شکر کرن سور، نہیں تے ودھ کھاوے جاندے۔ 
صبر کر بیٹا اسیں جو ہاں تیرے سرتے ہتھ رکھن والے ایہنے سراپنے گوڈیاں چ کیوں لکویا ہویا اے ؟ کوئی پچھان نہ لوے کہ بابو دا چھوٹا پتر اے ؟ چھوٹیاں دے سروں سایا اٹھ جاوے تے اوہ ننگے لگدے نیں تے لنگیاں پچھے دنیا چھریاں کا نٹے لئی پھر دی اے۔ 
بھکھی دنیا پتا نہیں قلاں دا وی انتظار کون کرن گے کہ نہیں۔ 
بابو دے کنے مکان نیں؟ کنے پت دھیاں؟ منڈا حاجی ہوراں نال ای ہٹی تے بیٹھدا اے لال داڑھی حالے تیک شیخ نوں جپھا ماریا ہویا اے۔ 
بڑا سمجھدار اے کم کارو چ نیک، فرما نبردار، سگرٹ وی نہیں پنیدا۔ 
ماشکی نوں واج دئیں جیریا ہاں جی، نوکریاں چ کیہ پیا اے گلی مشک نوں مٹی لگی جیویوں ہاڑھ چ مزدور دا ننگا پنڈا۔ 
سنمیاں باہر کنی لو اے۔ 
ایہہ فٹ، تیہہ فٹ اُچی تیویں ، ہیٹھ کھڑے نکے نکے مزدور، تکدے بھکھیان نظراں نال صبر کر کاکی نوں سوا لواں بنائی جاوو کاکیاں، کاکے، ایہدے لئی ٹکٹ نہیں لینا پنیدا۔ 
بچے گھٹ جماؤ، اک یا دو، امریکہ جاوؤ، افریقہ جاؤ، کنونشن، کانفرنساں، گنجے سر، بنارسی ساڑھیاں۔ 
کون بناندا نیانے ۔ 
آپے آئی جاندے، جیہڑے بناندے اوہناں توں بندے نہیں، بانجھ پن کا شرطیہ علاج۔ 
نرینہ اوہاد، جہالت چوں نوٹ کڈھو۔ 
نوٹاں والے ڈاکٹراں دیاں کوٹھیاں جان ۔ 
میانی صاحب آباد رہے۔ 
اٹھ اٹھ، لوکی قبر تے اکٹھے ہو گئے مردے نے مجمع لایا اے۔ 
توں سگرٹ پینوں اینویں ڈردا رہیا۔ 
چٹی چدر مردے نوں تکڑی وانگوں تولدی اے۔ 
اک جنا وچ اتر جاوے پیر بچا کے ــ سیمنٹ گلا حالے سلاں وچ سیمنت گھٹ اے ریتا ودھ دنیا توں خدا دا خوف اٹھ گیا اے لال داڑھی سبھ کجھ جاندا اے کیوں لال داڑھی دے پچھے پیاں؟ رب توں ڈر کالی چدر ہیتھ نہ رکھ ایہہ و تھا ں وچ سیمنٹ بھردے ۔ 
چنگی طرح میرے ول وی کیڑیاں توں کیوں اینا ڈر دے۔ 
ایہناں تہانوں کھانا ای کھانا بھر لوو و تھاں۔ 
مردہ اپنے کپڑے آپ بنا لوے گا۔ 
قبردا ہنیرا انجانے دا ڈر، نماز ، روزے، مندراں وچ ٹل۔ 
ذرا اک پا سے ہونا میں وی مٹی پا دیواں اک رگ توں وی پادے ۔ 
فقیر نوں تے کدی ٹیڈی پیسا نہیں دتا چنگی گزار گیا۔ 
اللہ بخشے سڑک آگئی۔ 
دعا کر لوو اشہدان لاالہ الا اللہ محمد الرسول اللہ رکشا اوئے رشکا ـ جلا ہی دے ککڑ نے بانگ دتی تے نوری بی بی مشین توں سر چکیا۔ 
چھت دیاں کڑیاں ول تکیا جیہڑیاں نظر نہیں سن آوندیاں۔ 
لالٹین دی لو پاسیاں ول جاندی اے اتانہہ نہیں۔ 
اک ہوکا بھریا ہائے نی میں کرماں ماری کندھ دے پاروں جانا گھمیار کھنگیا ہاں ہاں، میں جان گیاں، ہاں ہاں بندہ کھنگ وچ کنیاں گلاں کر جاندا اے۔ 
یا ایہہ گلاں سنن والے دے اندر نوری بی بی چھیتی نال اٹھ کے بوہا بند کر لیا۔ 
جیویں ا یہدے نال پھتے حرامدے دے گھراڑے ڈکے جان گے۔ 
باہر نہیں جان گے۔ 
اوہدا پیر ان سلے کپڑیاں توں تلکیا پر ڈول کے سنبھل گئی۔ 
ایس ڈولن سنبھلن نال نوری نوں مڑ سرت آگئی۔ 
ایہہ عنا ئتی دا سوٹ فجرے دینا اے۔ 
اوہنے کسے ویاہ تے پاکے جانا اے۔ 
ادھ کالے، ادھ مہندی رنگے، کھلرے وال ، دوواں ہتھاں نال اکٹھیاںکر کے سردے پچھے جوڑا جیہا بنا لیا۔ 
پھیر اپنی سجی ہتھیلی دے ڈو نگھ نوں کھبے ہتھ دے گو ٹھے نال ملن لگ پئی۔ 
ان سلے سوٹ نوں تکیا۔ 
سجے ہتھ نوں جھٹکیا۔ 
دو آنے قمیض دے اک آنا شلوار دا۔ 
انگلاں کھو لیاں بند کیتیاں۔ 
دو آنے عنا ئتی دی نکی دے سوٹ دے۔ 
کل ہوئے پنج آنے۔ 
اوہدا ہتھ پورا کھلن بند ہون لگ پیا۔ 
گھنٹا دو گھنٹے ۔ 
اوہنوں ویلے دی سرت نہیں سی رہی۔ 
اوہدا ہتھ مشین دی کلی اتے پیا رہیا سی۔ 
کلی اتے ہتھ، ہتھ اتے سردا بھار، ہتھ لوہے دا ہوندا، پتھر دا ہوندا اوہدے وچ موری ہو جاندی۔ 
ماس دا بندہ بڑا چیڑا ہوندا ہتھلیی وچ ڈونگھ پے گیا، پٹیر کوئی نہ، اندر لی پٹیر باہرلی نوں کھا جاندی اے۔ 
جانا گھمیار کھنگیا ہاں ہاں ، میں جانداں تیریاں پٹیراں، ہاں ہاں نوری بی بی کپڑیاں توں پیر پٹ کے پھتے حرامدے دا ننگ کجیا تے مڑ ان سلے کبڑے سدھے کرن لگ پئی۔ 
عنائتی نوں کبڑے دینے فجرے، فیویں کیویں وی۔ 
پرانی مشین دیاں پرانیاں گراریاں گڑ گڑ، گڑ گڑ کرن لگ پیأاں ۔ 
پھتی جلاہی دے ککڑ پھیر با نگ دتی۔ 
جا کتے ہور جا مر نہ، نہ، نوری بی بی ، توں بڑی دکھری ۔ 
تیرے تے بڑا ظلم ہویا۔ 
پر نہ، پھتی جلاہی دے ککڑ دا برا نہ منگ۔ 
پھتی جلاہی دیاں چھے ککڑیان دا اکو ککڑ۔ 
اوہدی ہر بانگ وچ پھتی نوں آنڈا نظر آندا۔ 
چھے ککڑیاں دن وچ چار آنڈے دیندیاں۔ 
دو ہمیش کڑک رہندیاں، باری باری۔ 
ڈیڈھ پیسے آنڈا۔ 
چار آنڈے دیندیاں۔ 
دو ہمیش کرک رہندیاں، باری باری۔ 
ڈیڈھ پیسے آنڈدا۔ 
چار آنڈے پھتی نوں چھ پیسے دے جاندے۔ 
پر کسے دن پھجا آنڈیاں والاا یہناں چار آنڈیاں وچوں اک نوں شک شبے دی نظر نال تکدا۔ 
اوہنوں مٹی وچ پھیر پھیر کے اوہدے وچون سورج نون تکدا اوہدا اندر۔ 
پھیر ایس آنڈے نوں گندا کہہ کے چھڈ جاندا۔ 
پھتی رولا پاندی رہ جاندی۔ 
اج دا آنڈا کیویں گندا ہو سکدا۔ 
پر پھجا بیو پاری ، نکا سہی۔ 
ایہہ وی کا روباری گر۔ 
مال دین والے نوں ہمیش ہیٹھ رکھو۔ 
چنگے آنڈے نوں گندا بنا دیوو۔ 
اج دے آنڈے پھکڑیاں گھٹ نیں دووین دھیاں دال نوں آنڈے سمجھ کے کھائی جاندیاں۔ 
مونہوں نہ بولدیاں۔ 
چھ ککڑیاں دے چار آنڈے ایہناں وچوں وی تیجے چوتھے پھجا اک آنڈا چھڈ جاندا۔ 
گندا کہہ کے۔ 
ایہناں چار آنڈیاںنال پھتی نے داج بنا نے اپنیاں دھیاں دے۔ 
اوکھا تے لما کم۔ 
اسو دے مہینے پھجا ڈیڈھ پیسے دا آنڈا لیندا۔ 
جیتھ ہارھ وچ اک پیسا کر دیندا۔ 
پوہ ماگھ آندے تے آنڈیاں والے ودھ جاندے۔ 
دو پیسے آنڈا۔ 
کوئی دوجی گل نہ کردا۔ 
آنڈا مٹھی وچ گھما گھما کے نہ ویکھدا۔ 
پھجا پھتی نوں ماسی پھتی کہندا۔ 
پوہ ماگھ ماسی پھتی نوں جنجاں نظر آندیاں۔ 
واجے سنائی دیندے۔ 
ککڑ دی ہر بانگ وچ اوہنوں دو پیسے نظر آندے۔ 
اوہدا بالکا ککڑ۔ 
بانگاں دیندا۔ 
بڑھکاں ماردا، پتے باز، رو ڑ نوں چنجاں ماردا جیویں اناج دا دانا ہووے۔ 
چوں چوں کردا لا گے پھردی ککڑی نوں صلح ماردا جیویں جھوٹی ککڑی ، سبھ کجھ جاندی۔ 
آکے روڑ نوں جنجاں مار دی۔ 
ککڑ اک کندھے دے پر کھلار کے ککڑی دے دوالے ادھا چکر لاندا۔ 
پھیر ککڑی تے ککڑ اپنے اپنے پر جھاڑ کے ایدھر اودھر ہو جاندے۔ 
پھتی جلاہی چرخا کتدی ، ککڑ ککڑیاں نوں کھیڈ دیاں و یکھدی۔ 
خش ہوندی۔ 
پھتی جلا ہی دیاں چھ ککڑیاں چار آندے دیندیاں۔ 
ست ہوندیاں تے پنج آنڈے ہوندے۔ 
پر ستویں ککڑی نوں بلا پے گیا۔ 
محلے دے بلے، کل دے بلو نگڑے، نک چوندے مونہہ وچ پنیدے، اج برچھے بن گئے۔ 
مائیاں غر یبڑیاں دیاں ککڑیاں نوں گھور دے۔ 
اوہناں دیاں دھیاں دا داج ٹکدے، آندیاں جاندیاں کڑیاں نوں گھور دے۔ 
کڑیاں والیاں گھراں دے نشا نے بنھی رکھدے ، مانواں گھر کلا نہ چھڈ دیاں، ایہناں حرامدیاں توں ڈردیاں۔ 
پھیر وی کدی کدی کسی کڑی دے ڈھڈھ وچ رسولی پے جاندی تے اوہدی ماں اوہنوں تے ماسی بخاور نوں لے کے مشن ہسپتال دے گیڑے لاندی۔ 
موت پوے ایہناں بر چھیاں نوں اک برچھا، پھتا حرامدا، نوری بی بی دی منجی تے پیا گھراڑ ے ماردا سی۔ 
جانے گھمیار نے مشین دی گڑ گڑ چوں گھراڑے تے وکھ کر لئے پر بندہ پھڑائی نہیں سی دیندا۔ 
کتھے جاوے گا۔ 
پھتا پنج ورھیاں دا سی جد حافظ صفدر اوہنوں پھڑ کے اپنے سکول لے گیا۔ 
ایہہ حافظ صفدر دا طریقہ وا ردات سی۔ 
لوکاں دے بو ہے جا کھڑ کانے۔ 
کچی پکی جماعت لئی منڈے بھالنے۔ 
اوہناں دے ماں پیونوں تکھی اردو وچ ڈانٹنا اس بچے کو اپنی طرح ان پڑھ رکھو گے کیا؟ اپنی چٹھی لکھنے پڑھنے سے بھی معزور ماں پیو حافظ صفدر دے چٹے ماوا لگے کپڑیاں تے لشکدے کالے پمپاں ول ویکھدے رہ جاندے تے حافظ اوہناں دے نیا نیاں نوں انگل لا اپنے سکول لے آندا۔ 
مدرسہ شان اسلام کریم پورے دی اک مسیت دے اک لمے کمرے تے اونے کو لمے دوانڈے وچ لگدا سی۔ 
کھلے مو سمیں ویٹرھے وچ وی کھلر جاندا۔ 
سکول دے دو ماسڑ، ماسڑ محمد دین تے ماسٹر فضل الہی۔ 
ایہناں دے اصلی ناں کجھ ہور سن۔ 
پر سکول دے رجسٹراں وچ اوہناں دے ناں محمد دین تے فضل الہی سن۔ 
حافظ صفدر نوں ایہناں نواں دے ای مڈل دے دو سر ٹیفکیٹ لبھے سن۔ 
ایہہ دو ویں ماسٹر سولاں سولاں روپے تنخواہ لے کے تیہہ تیہہ دی رسید تے دستخط کر دیندے۔ 
کچی توں چوتھی تائیں ساریاں جماعتاں نوں پڑھاندے تے لوڑ پین تے اپنیاں ڈیوٹیاں وی بدل لیندے۔ 
تاپ تے ڈھڈھ پیڑ نال وی سکول آندے۔ 
جس دن کوئی چھٹی کر لیندا اوہدی اوس دن دی تنخواہ کٹی جاندی تے حافظ صفدر آپوں ای اوہدیاں جماعتاں نوں ٹاماٹول کر لیندا۔ 
حفظ صفدر نے پہلا سکول بیری والی مسیتے کھو لیا۔ 
مسیت دے مولوی نوں اٹھ روپے ہدیہ دے کے۔ 
مولوی نور محمد لئی اٹھ روپے رب دی نعمت سی تے حافظ صفدر رحمت دا فرشتہ۔ 
حافظ صفدر اک یتیم خانیوں دو پکی عمر دے طالب علم پھڑلیایا۔ 
ایہناں نوں کوئی مسیت نہیں سی ملی۔ 
۔۔۔ 
تے ایہناں نوں ماسٹر محمد دین تے ماسٹر فضل الہی بنا دتا۔ 
شروع وچ حافظ صفدر ناں توں تھڑک گیا۔ 
کتے مولوی پانے ناں بہانے سکول ای نہ اپنے کھاتے پا لوے۔ 
۔ 
ہویا اخیر ایہی۔ 
مولوی نوں جد سوہ لگی کہ کمیٹی ولوں سکول نوں کنی امداد ملدی اے ملدی اے تے حاٖفظ صفدر اتوں ہور کنا کجھ گول کر جاندا اے۔ 
اوہنے اک دن مسیت نوں جندرا مار دتا۔ 
چار مسٹنڈے مسیت دے باہر منجی تے بٹھا لئے تے سکولے پڑھن آن والیاں منڈیاں نوں گھریں بھیج دیندا، ایہہ کہہ کے کہ حافظ صفدر مفرور اے تے پولیس اوہنوں ڈھونڈدی پھردی اے۔ 
چور نوں جے چورپے جان تے پہلا چور تھانے نہیں جاندا۔ 
حافظ صفدر اپنے دو تانگے گھوڑے جیہڑے ایس سکول وچوں بنائے سن نال لے کے تیلیاں دے محلے چلا گیاتے کوئی ہور مسیت ڈھونڈن نکل پیا۔ 
جس سکولے حافظ صفدر پھتے نوں پھڑکے لیانداسی ایہہ حافظ دا دوجا سکول سی۔ 
کریم پورے دی ایس مسیت لئی حافظ صفدر مسیت دے مولوی نوں ملن دی تھاں سدھا مسیت کمیٹی نوں جا ٹکریا۔ 
مسیت کمیٹی دے بندے دی دوجے کریم پوریاں وانگوں سدھے لوکی سن۔ 
تے حافظ اپنے دھوبی دھلے کپڑیاں تے تکھی اردو نال اوہناں نوں لمیاں پالیا۔ 
اوہناں مسیت دے مولوی فرزند علی دیو بندی نوں بلا کے حافظ صاحب نال ملایا۔ 
مولوی صاحب نوں ہنے ہنے ایہہ مسیت ملی سی۔ 
اوہنے کمیٹی دی نیت جانچدیاں حافظ صفدر نوں تن واری سینے نال لایا تے الحمداللہ، ماشااللہ تے باعث فخر وغیرہ کہیا۔ 
بندے نوں نوکری پکی کرن لئی کیہ کجھ نہیں کرنا پیندا۔ 
سویرے سویرے سکول کھلن ویلے منڈے بستے کچھے ماری تختیاں ہلاردے مدرسہ شان اسلام ول نٹھے آندے۔ 
کجھناں دے پیو روندیاں ،بس بس کردیاں نوں کھچی لیاندے ۔ 
ادھی چھٹی ویلے سکولوں باہر میلا لگ جاندا۔ 
چنے مسالیاں والے چٹ پٹے آلو کچالو پتل دی ٹلی وجاندا چورن والا چورن میرا مزیدارگاندا چورن وچوں اگ دی لاٹ کڈھدا، منڈیاں دیاں اکھاں وچ لاٹ دا لشکارا پاندا۔ 
پیسے والا منڈا اپنا چورن لے اک پاسے چلا جانداتے منڈے دوجے پیسے والے نوں اڈیکدے دوجی لاٹ ویکھن لئی ۔ 
پر مدرسہ شان اسلام دے منڈیاں وچوں گھٹ گھٹ کول پیسا ہوندا۔ 
پوری چھٹی ہویاں اوہ رولا پاندے مسیتوں نکلدے کہ کل کریم پورے نوں پتا لگ جاندا پئی سکولے چھٹی ہوگئی اے۔ 
محلے دیاں گلیاں منڈیاں دیاں اوازاں نال بھر جاندیاں۔ 
اک دونی ، دونی دو دونی چار اے گاندے ، پھٹیاں لڑاندے منڈے اپنے گھریں نٹھے جاندے۔ 
مانواں بوہیاں تے آ کھلوندیاں کپڑیاں تے پئیاں سیاہی دیاں چھٹاں اوہناں نوں وکھاندیاں ، جھڑکاں پاندیاں ۔ 
اتے پھٹیاں تے پائے کیڑے مکوڑے ویکھ کے خوش ہوندیاں، اوہناں دے والاں وچ انگلاں دی کنگھی پھیردیاں ۔ 
ہٹیاں والے راہ جاندے لوکی کہندے واہ بئی، حافظ صفدر کریم پورے وچ رونق لا دتی اےپر ایس رونق نوں ویکھ کے مولوی فرزند علی خوش نہ ہوندا۔ 
سوچیں پے جاندا۔ 
سکول دے رجسٹر وچ پھتے دا ناں فتح محمد دین درج ہویا کیوں جو ایہی اوہدا ناں سی۔ 
کریم پرویئے غر لیبڑے ہر گل وچ صرفا کرن والے فتخ محمد نوں پھتا تے تاج دین نوں تاجا کہندے۔ 
سکول وچ منڈے اوہنوں پھتا حرامد گہن لگ پئے۔ 
اوہ کسے دی دوات روڑھددیندا۔ 
کسے دے قلم دی چنج توڑ دیندا۔ 
تے ہور اجیہے کم کردا جیہناں نوں ماسٹر فضل الہی حرمزدگیاں کہندا۔ 
منڈیاں حرمزدگیاں نوں نکا کر کے حرامدا بنا لیاتے فتح محمد ولد تاج دین پھتا حرامدا بن گیا۔ 
پھتے چوتھی پاس کرلئی ۔ 
پہلے د ن کم تے گیاتے مستری ناظر پچھیا کاکا، تیراناں کیہ اے ؟ پھتا حرامدا پھتے اکھ نہ جھپکی تے مستری ناظر اک گاہک ول ہتھ کردیاں کہیا بابو ہوراں دا سائیکل پھڑتے اگلے پہیے وچ ہوا بھردے۔ 
میاں تاجے توں ہن گھر جا۔ 
منڈا ساڈے کول اپڑگیا۔ 
ہن حلال دا بن کے ای نکلے گا سکولے کچی پکی توں چوتھی تائیں اپڑدیاں سارے منڈے قد کاٹھ کڈھ گئے سن پر پھتا چار چھے انچاں توں ودھ اچانہ ہویا۔ 
قدولوں پمپ تے پھتا ہانی لگدے۔ 
پھتا ہتھی نوں دوواں ہتھاں نال اچا کرکے پمپ نوں آڑا کرلیندا۔ 
پھیر ہتھی اتے اپنا ڈھڈھ رکھ کے پمپ نوں سدھا کرلینداتے آپوں پمپ اتے چڑھیا رہندا۔ 
پمپ اتے اپنے ڈھڈ دا بھار پاکے لتاں نال ہوا وچ سائیکل چلاندا۔ 
ہتھی نیویں ہوندی جاندی تے پہیے وچ اک رگ ہوا بھری جاندی۔ 
پھتا پمپ توں اترا آنداتے مڑپمپ اتے چڑھن اترن دا عمل جاری رکھدا۔ 
راہی اوہنوں ایہہ کرتب کردیاں ویکھ کے رک جاندے تے ہسدے۔ 
پھتا اوہناں نوں ویکھ کے ہسدا۔ 
لگدا تسیں کدی کسے نوں ہوا بھردیاں نہیں ویکھیاپتا نہیں لوکی اوہدے ہاسے نوں سمجھدے یا نہ پر مستری ناظر دی ہٹی اتے ودھ لوکی ہوا بھران تے پنچر لوان ؤن لگ پئے۔ 
تے پھتے پمپ اتے چڑھن اترن وچ کجھ ہور ول پھیرپالئے۔ 
کدی گاہک کالھی وچ ہونداتے پھتے دے ایہناں کرتباں توں اوہنوں دیر ہو جاندی۔ 
مستری ناظر ایہہ کم اک دوجے چھوٹو نوں دے دتا تے پھتے دی ترقی کرکے اوہنوں پنچراں تے لادتا۔ 
ہوندیاں ہوندیاں اوہ سائیکل اوور ہال کرن لگ پیا۔ 
پھیر پہیے سدھے کرن تے آگیا۔ 
پہئے وچ ہوا بھرن توں پہیا سدھا کرن تائیں ورھے لگ جاندے نیں تے پہیا سدھا کرن والا پورا مستری بن جاندا اے۔ 
مستری پھتے اپنی ہٹی پالئی۔ 
اوہدے مدرسہ شان اسلام دے دوجماعتے ہن گیارھویں ، بارھویں وچ پڑھدے سن تے پھتے اپنی ہٹی دا ناں کالج سائکل ورکس رکھ لیا۔ 
پھتے دے ایہہ جماعتےتے اوہناں دے ہور کالجئے دوست ہن استاد ناظر دی ہٹی چھڈ کے کالج سائیکل ورکس آن لگ پئے تے استاد ناظر راہ جاندیاں نوں کھڑیاں کرکے سمجھاندا کہ حرامدا کدی حلال دا نہیں بن سکدا۔ 
اج کل استاداں نوں شاگردادں توں ایہی فیض ملدا اے۔ 
استاد ناظر پھتے نوں مرمتاں دا کم تے سکھا دتا سی پر گاہکاں کولوں پیسے تے پچھلا پنچر اکا ای بھل گئے ہوندے تے ایس مرمت دا وعدہ کرجاندے۔ 
ہن پھتا اک پنچر دے دوبنا دینداتے گاہک کولوں پیسے منگداتے دو چار ہور گاہکاں نوں سنا کے ۔ 
دکان دے کرائے دیاں جھوٹھیاں قسماں کھانداتے روز دہاڑے اپنی ماں نوں تاپ چڑھا دیندا۔ 
جے جھوٹھ نہ بولاں تے بھکھا مراں ۔ 
ویکھو کم کردیاں کیہ حال ہو جاندا اے۔ 
پھتا اپنے جانواں نوں اپنے کالے ہتھ تے کپڑے دکھاندا۔ 
مرمتاں وچ ہتھ مونہہ ودھ کالے ہوندے تے وٹی گھٹ، نذیر قصریئے دی قصور وچ مرمتاں دی ہٹی سی۔ 
اوہنے وی ایسے روگوں ہٹی چھڈ دتی تے سائیکل خریدن ویچن دا کاروبار کرن لگ پیا۔ 
کسے نوں پیسیاں دی ودھ لوڑ ہوندی اے کسے نوں سائیکل دی۔ 
پیسیاں دی لوڑ والا سائیکل سستا ویچ دیندا اے تے سائیکل دی لوڑ والا ودھ پیسے دے جاندا اے۔ 
تہاڈا منافع کھرا۔ 
نذیر قصوریئے پھتے نال بھائی والی کرلئی۔ 
نذیرقصوریا کتوں سائیکل خرید لیاندا، پھتا ایہہ سائیکل اپنے کالج سائیکل ورکس تے تے رکھ کے ویچ دیندا۔ 
منافع دوویں ادھو ادھ کر لیندے نہ ہتھ کالے نہ کپڑے ۔ 
لوکی ایہو سمجھدے۔ 
وچلی گل ایہہ کہ نذیر قصوریا سائیکل چرا کے لیانداتے پھتا اوہنوں ویچ دیندا۔ 
ایس بھائی والی وچ کدی کدی پھتا وی نذیر قصوریئے دی واری دے آندا۔ 
استاد ناظر ہن پھتے حرامدے نوں گالھاں توں وکھ چور ڈاکو وی آکھن لگ پیا۔ 
ایہدی خیر بڑی بھیڑی ہونی اے۔ 
میری گل پلے بنھ رکھو۔ 
استاد دے ٹوٹیاں توں شروع ہویا پھتا لیمپ دے سگرٹاں توں ہوندا ہن اپنی ململ دی جیب وچ قینچی دی ڈبی رکھدا۔ 
سائکلاں دی کھٹی وچوں اک موٹر سائکل خرید لیا۔ 
اپنی گلی وڑداتے اوہدی ماں کہندی ایہہ تے میرے پھتے دی پھٹ پھٹی آئی اے شہر وچ پھٹ پھٹیاں سی کنیاں کوتے کریم پورے دی تے ایہہ کلم کلی پھٹ پھٹی سی۔ 
اک شامیں پھتے دی ماں چرکا اڈیکدی رہی پر پھٹ پھٹی نہ آئی۔ 
راتیں گیاراں وجے بوٹے بلشٹر تاجے دا بوہا آکھڑکایا تے اوہنوں اپنے نال لے گیا۔ 
باراں کووجے دو سپاہی تے اک حوالدار پھتے نوں سنگل پائی کریم پورے لیائے۔ 
اوہناں تاجے دے گھروں تن سائیکل کڈھ کے گلی وچ لیا کھڑے کیتے تے سائیکلاں دے ناں نمبر لکھن لگ پئے ۔ 
تاجے دا پچھیاتے پھتے دی ماں روندیاں کہیا اوہ وانڈھے گیا ہویا اے۔ 
بوٹا بلشٹر اوہنوں ایہی سمجھا کے گیاسی۔ 
پھتے دی ماں رشتیوں بوٹے بلشٹر دی بھین لگددی سی۔ 
اگلے دن بوٹا بلشڑ تاجے دی ضمانت کراکے اوہنوں گھر چھڈ گیا۔ 
بوٹا بلشڑ کوئی کہندا پولیس دا مخبرا ے ، کوئی وکیلاں دا ٹاؤٹ دسدا۔ 
پر بندہ کم داسی۔ 
کسے نوں گواہ نہ ملے لیادیوے گا۔ 
آپوں نال ٹرپوے گا۔ 
جداں دی چاہو گواہی دوا لوو۔ 
ہسدے کھیڈدے بندیاں نوں بھڑا دیوے گا۔ 
کچہری چڑھا دیوے گا۔ 
تے دوویں دھراں اوہنوں اپنا سمجھن اپنا بوٹا بلشٹر۔ 
جس راتیں پھتے دی پھٹ پھٹی نہ آئی اوس دن سویرے سویرے پھتا نذیر قصوریئے دی واری دین جالندھر دی ضلع کچہری وچ پھردا پیاسی۔ 
دو سائیکل تاڑے اک اتے چڑھیا تے دو چار گلیاں دے ول پاکے ہوا ہوگیا۔ 
سائیکلاں والے دو بندے پھتے دے آن توں اک منٹ پہلوں کچہری دے اندر گئے سن تے اوہدے جان دے دو منٹ مگروں باہر نکلے تے اک سائیکل غائب سی۔ 
ایدھر اودھر ویکھیا، رولا پیا ساہمنے اک ددھ دہی والے اشاریاں نال چور دا قد کاٹھ دسیاتے نالے گیا کس پاسے۔ 
سائیکل چور دا سن کے چار پنج ہور سائیکل والیاں دی لنگوٹ کس لئے تے‫ دا پچھا شروع ہوگیا۔ 
پھتا گلیاں دے ول پھیرپاکے جرنیلی سڑک تے نکل گیاسی۔ 
اوہدے پچھے لگی فوج اک چوک تے آکے رک گئی تے بحث شروع ہوگئی۔ 
ہر کوئی دوجا رستا دسدا تے پھتے تے فوج وچ کجھ فاصلہ ودھ گیا۔ 
پھتے دے قد دا بندہ جد سائیکل چلاندا ہووے تے لگدا مسخریاں کردا اے۔ 
راہی رک جاندے تے کماں والے اپنے کم چھڈک ے اوہنوں تکن لگ پنیدے تے ہسدے نیں تے نال ای اللہ میاں دی تعریف وی کردے نیں جیہنے اینے چھوٹے قد دے بندے بنائے تے اوہناں نوں سائیکل چلانےوی سکھائے۔ 
پھتے ورگا بندہ جد سجا پیڈل ماردا اے تے اوہدا کھبا پیر ہوا وچ ہوندا اے کھبا مارے تے سجا۔ 
تے لک اوہدا گدی اتے انج مٹکدا اے جیویں بھیڑے چال چلن والی تیویں ۔ 
اجیہے بندے نوں سائیکل چلاندیاں ویکھ کے کوئی گھٹ ای بھل سکدا ۔ 
پہلے بانہاں کرکے اوہناں نوں پھتے والی راہ پادتا۔ 
فوج جرنیلی سڑک تے اپڑگئی۔ 
سائیکل دوڑ ہور تیز ہوگئی۔ 
رولا ودھا گیا۔ 
پھتے دا قد اوہنوں ماردے گیا۔ 
اوہ دوڑ ہار گیا۔ 
راتیں پھتے دی ماں اوہدی پھٹ پھٹی اڈیکدیاںسوں گئی۔ 
پولیس دا کہنا سی کہ پھتا تے اوہدا بھائی وال نذیر جالندھر ، لدھیانہ ، انبالہ تے ہور لاگے دے شہراں توں سائیکل چکدے تے دوجیاں تھانواں ویچ دیندے ۔ 
جیویں جالندھر دا سائیکل لدھیانے آویچیا تے کل لدھیانے دا انبالے جاکڈھیا ۔ 
انجے ای ہور تھانواں دے سائیکل ہور تھاں ۔ 
تاجے دی ضمانت تے دوجے دن ہو گئی پر پھتا چوداں دن تے چوداں راتاں حوالات بند رہیا۔ 
راتیں جد پولیس والے اوہدے کولوں ہوراں تھانیاں تے ہوراں بندیاں دے ناں پچھدے تے اوہ نیانیاں وانگوں اچی اچی چانگاں مارداتے اللہ رسول دے واسطے پاندا۔ 
مستری ناظر لوکاںنوں کہندا چور نوں پیندیاں ویکھو، کھاندیاں نہ دیکھوپر نذیر قصوریا پولیس دے ہتھ نہ لگیا،پتا نہیں اوہدا ناں نذیر سی یا کجھ ہورتے اوہ قصور دا ہے سی یا کسے ہور تھاں دا۔ 
جد تائیں اوہدی تے پھتے حرامدے دی بھائی والی رہی نذیر قصوریا کالج سائیکل ورکس تے ای سوں رہندا۔ 
راتیں سنترے یا مالٹا مٹھے دے گھٹ لاکے۔ 
پھیر پھتا اوہدا ہم پیالا بھائی وی بن گیا۔ 
گانا سنن وی اکٹھے جاندے ۔کسے 
رات گانا وجانا ہٹی دے ادنر ای ہو جاندا اوس راتیں پھتا وی ہٹی تے سوں رہندا جس راتیں پھٹے دی پھٹ پھٹی نہ آئی اوہدی ماں ایہو سمجھی کہ اجے پھتا ہٹی تے ای رہے گا تے بے فکر ہوکے سوں گئی تاں جو بوٹے بلشڑ اوہناں دا بوہا آکھڑ کایا۔ 
کریم پورے دے لوکی ایس گل نوں بہت بھیڑا جاندے کہ کوئی اپنا کوٹھا ویچے، ادھایا سارا، پر تاجے اپنے ویڑھے وچوں اک مرلہ فوجے قصائی نوں ویچ دتا تے سال مگروں پھتا باعزت بری ہوگیا۔ 
تاجا اوہنوں تے بوٹے پلشڑ نوں پھلاں دے ہار پاکے گھر لیایا۔ 
مہینا کو پھتا گھروں نہ نکلیا۔ 
پھیر دوجے چوتھے ودھ دہی لین گھروں نکلدا تے آندے جاندے نال سلام دعالے لیندا۔ 
کوئی ٹچکری کر جانداتے خوش ہوندا۔ 
پھیر آپ ٹچکریاں تے اتر آیا۔ 
دو تن مہینے مگروں انج ٹرن پھرن لگ پیا جویں کجھ ہویا ای نہیں سی پرکسے سائیکلاں والے اوہنوں کاریگر نہ رکھیا۔ 
اینا اے پھتیا، اپنی دال روٹی نہیں چلدی بندہ کاریگر کیہ رکھےکوئی ہور پج لادیندا۔ 
ماسٹر محمد دین سچ آکھدا سی پھتیا حرمزدگیاںچھڈ کجھ پڑھ لکھ لے۔ 
زندگی وچ کم آوے گا۔ 
مدرسہ شان اسلام دا پڑھیا پھتے دے کم آگیا۔ 
اوہنے اک پھٹے اتے اک پرانی داتن نال لکھیا تن پیسے پنچرتے گلی دے سڑک والی نکر دی نم ہیٹھ بیٹھ گیا۔ 
۔۔۔۔۔۔ 
ہٹیاں والے آنے دا پنچر لاندے سن۔۔۔۔۔ 
دال روٹی چل پئی پردارو نہ نکلدا۔ 
جد کدی ٹوٹ لگدی تے نذیر قصوریا یاد آندا ۔ 
جس راتیں نوں دے مگروں ماسٹر عنایت، دادو گالھڑ تے دیوی لال دی شراب گھٹ پے جانداسی۔ 
اوہدے مگروں چھوٹی تاکی وچوں دارو اوہنوں ای ملدا جیہنوں ٹھیکدار دا گورکھا چنگی طرح جاندا ہوندا۔ 
نذیر قصوریئے دی بھائی والی وچ جد پہلی وار پھتا نوں دے مگروں دارو لین آیاتے گورکھے کہیا بھج جام آں۔ 
ایویں غلط تھاں جم پئے سی گورکھے تاکی کھول کے جھاکیاتے اپنے توں وی چھوٹے قد دے بندے نوں ویکھ کے بڑا خوش ہویا۔ 
اوہدے مگروں پھتے نوں دارو ولوں کدی نانہہ نہ ہوئی۔ 
اوہدا سائیکلاں داکاروبار ٹھپ ہوگیا پر ٹھیکے اوہدا ناں حالے وی چلداسی۔ 
ماسٹر عنایت ، دادو گالھڑ تے دیوی لال پیسے پاندے۔ 
ماسٹر عنایت دیاں مشیناں تے گاہکاں دے کپڑے ایدھر اودھر کرکے ہٹی پین پلان لئی ورتدے ۔ 
جس رات شراب گھٹ پے جاندی پھتے حرامدے نوں بھیج کے ہور منگا لیندے۔ 
پھتے حرامدے نوں اوہدی کمشن مل جاندی ۔ 
پر پھتا حرامدا کنی وی پی جاوے راتیں ساڈھے گیاراں توں پہلوں گھر مڑ آندا۔ 
ایہدے مگروں پولیس گشت تے نکل آنید تے پولیس نوں ویکھ کے پھتے دا دارو اتر جانداسی۔ 
اک راتیں پھتا ماسٹر عنایت دی ہیٹوں مڑیا تے گلی وڑدیاں ای اوہنوں کوئی چمکدی شے نظر آئی۔ 
پہلے سمجھیا ایویں دارو دا جھولا اے پر دارو نال تے اک دے دو نظر آندے نیں ۔ 
ایہہ تے اکو شے سی اک تھاں کھڑی۔ 
ایدہے پچھے ٹاٹ ، ٹاٹ دے پچھے بوہا۔ 
بوہے دیاں جھیتھاں وچوں لوٹاٹ تے پیندی ۔ 
ایہہ نوری بی بی دے گھر دا ٹاٹ سی۔ 
جانیا پچھانیا، پھتے دا اپنا گھر ایسے گلی وچ۔ 
اوہنے اگے ودھ کے ایہہ چمکدی شے چک لئی ۔ 
پکا گلاس نوں ملن لگ پئیاں۔ 
نواں قلعی ہویا ملائم گلاس ۔ 
اوہنے گلاس دا پیندا دو واری بوہے تے ماریا۔ 
لکڑ دا بوہا، اتے ٹاٹ ، اواز نمھی جیہی دھمک بن کے رہ گئی۔ 
پر چلدی سلائی دی مشین رک گئی۔ 
اندرلا بوہا کھیا۔ 
پھتے حرامدے دارو کھروی اواز نال کہیا نوری بی بی ، ایہہ تیرا گلا س باہر پیا اے تانبے داایہہ نواں قلعی ہویا گلاس اوس سویرے نوری بی بی صغراں نوں دتاسی۔ 
دو پیسے دا ددھ لیان لئی۔ 
مرجاوے جانی دی بلی جیہڑی پہلے ددھ وچ مونہہ پاگئی۔ 
صغرا ں سپارے وچمور دا پر نشانی رکھیاتے ددھ لین ٹرپئی۔ 
اٹھ ورھیاں دی صغراں دوجا سپارہ پڑھدی سی۔ 
باراں کو ورھیاں دی ہون تائیں قرآن شریف ختم کر لوے گی۔ 
نوری بی بی دے گھر پڑھن والیاں کڑیاں ، دس ورھیاں دی کڑی قمیض نوں کاج کرلیندی ، مشین گیڑن لگ پیندی پھیر ہولی ہولی مشین نال سدھیاں سیناں پالیندی۔ 
ایس سکول دی کوئی فیس نہیں سی۔ 
کڑیاں دیاں مانواں جھولیاں بھر بھر نوری بی بی نوں دعاواں دیندیاں ۔ 
آمین ہون تے کڑی دے ماں پیو گڑدے چاول، رس دی کھیریا کوئی ہور مٹھی شے پکا کے محلے دے نیانیاں نوں ونڈدے تے تھال بھر نوری بی بی نوں بھیجدے ۔ 
کسے گھروں دوپٹا وی آجاندا۔ 
اج بلی ددھ وچ مونہہ پاگئی تے نوری بی بی صغراں نوں دو پیسے دا ددھ لین گھلیا۔ 
اج ای کتوں دو سنڈھے کریم پورے آگئے ۔ 
سنڈھا جس تھاں وی ہووے اپنے آپ نوں اوس علاقے دا بدمعاش سمجھدا اے۔ 
جے دو سنڈھے آہمو ساہمنے ہو جان تے دوواں سنگ پھسانے ای پھسانے۔ 
اک دوجے نوں دھکدے ، ٹکراں ماردے ایہہ گامو ددھ والے دی ہٹی ول ٹر پئے ۔ 
سنڈھے حالے دور سن پر لڑائی ویکھن والیاں دی بھیڑ وچ گامو دی ہٹی گواچ گئی۔لڑائی 
شروع ہون ویلے کل چار منڈےگلی وچ سن ۔ 
اوہناں وچوں اک نے پنجویں نوں واج دتی اوئے سنڈھیاں دی لڑائیتے کریم پورے دے لوکیں اپنے کم چھڈ کے نٹھے آئے، جولاہے کھڈیاں وچوں نکل آئے تے گھمیاراں اپنے چک روک لئے ۔ 
چاروں پاسیوں آکے ایہناں سنڈھیاں دے دوالے پڑ بنالیا۔ 
کریم پورے دے لوکی تھیڑ نہ ویکھدے ، منڈوے نہ جاندے، نہ کسی ایسی تھاں جتھے پیسے دینے پین ۔ 
اوہناں کول پیسے کیہڑے ہوندے ۔ 
پر میلے تماشاں دے اوہ اونے ای شونقی جنے باقی دنیا دے لوکی ۔ 
کشتی اوہناں کوئی نہیں چھڈنی تے ویکھنی بن ٹکٹوں ۔ 
دنگل والے دن اوہ سری رام دی سراں دے باہر اکٹھے ہو جاندے آواگون پھردے۔ 
ٹکڑیاں وچ ایدھر اودھر کھڑے رہندے جس ویلے وڈے پہلوان اپنی دف نال آندے ایہہ یاعلی دے نعرے لاندے اوس جلوس وچ جارلدے پھیر اک لما یا علی مدد دا ریلا لگداتے بندیاں دا ایہہ ہڑھ گیٹ وچوں پانی وانگر لنگھ جاندا۔ 
راس دھارئیے آندے، سارے کریم پورے اپنے ٹبراں نوں اللہ دے آسرے چھڈ کے ساری رات راس ویکھدے ، کوئی کوئی دوانی چوانی دی ویل وی دے دیندا۔ 
پر ویل دین والیاں وچوں ودھ راس دھاریاں دے اپنے بندے ہوندے ، کریم پوریاں نوں شرم دوان لئی، اوہناں کولوں دوانیاں چوانیاں کڈھان لئی ، شہر دا سبھ توں وڈا میلا ، وڈے پیر دا میلا مفت ہوندا۔ 
تھیڑ سرکس، دوسراں والا آدمی ، موت دا کھوہ ۔، 
پھرہ ٹرو، سیر کرو باہروں ویکھو کوئی ٹکٹ نہیں منگدا۔ 
طرح طرح دیاں ہٹیاں ، رنگ رنگ دیاں شئیاں ، ویکھن دا کوئی مل مہین ۔ 
مسخرے مچاناں تے کھڑے مسخریاں کردے ۔ 
دو پنڈاں توں سکھاں دیاں ٹولیاں آندیاں ۔ 
بولیاں بھنگڑے پاندیاں ، بھوتے سکھ اک دوجے دے سر پھاڑدے ، سبھ مفت ، سنہری بازار دیاں سفیدی ہوئیاں رنڈیاں موڈھیاں اتے بیٹھیاں ، کوٹھیاں والیاں اتوں تکدیاں بڑے پیر دا میلا کمان لئی ، تماش بین لنگھدے ، ٹچکریاں کردے، ناراض نہ ہوندیاں ، مسکاندیاں ، اکھاں مٹکاندیاں ، کیہ پتا ہوندا بندے دے دل دا، بھاویں کریم پوریا ای ہووے، پہلے ایہہ میلا نہیں سی ہوندا۔ 
ایہہ چھوٹا شہر، چھوٹے پیراں دا، چھوٹے چھوٹے عرس ، پھیر اک سیانے پیر لوکاں دی لوڑ ویکھی تے وڈے پیر صاحب نوں سفنے وچ ویکھیا۔ 
اوہناں پہلے داتن کیتی، وضو کیتا پھیر نماز ادا فرمائی، سیانے پیر دی اکھ کھلی جتھے داتن گڈی اوتھے نم دا ردرخت سی، لوٹے دی تھاں کھوہ تے نماز دی تھاں درگاہ شریف ، ہن چھوٹے شہر وچ وڈے پیر دا میلا لگدا۔ 
چڑھاوے چڑھدے ، نذر نیازاں، دور دوراڈوں لوکی، پانی لین آندے، بماریاں لئی ، بھوتے سکھ اک دوجے دے سر پھاڑدے ، کریم پوریاں لئی مفت دا میلا۔ 
اک سنڈھا ہولاسی۔ 
گھٹ عمر دا ، دوجا بز رگ تے بھارے جثے دا، بزرگ سنڈھا اپنے بھار نال ہولے نوں دھکدا کسے کندھ وچ واڑ دیندا۔ 
ہولا پھرتی دکھاندا نکل کے بزرگ دیاں پسلیاں وچ اک دو ٹکراں ٹھوک کے ساہمنے آجاندا۔ 
پھیر دوویں سنگ پھساکے دھکا دھکی کرن لگ پیندے ۔ 
لوکی اپنے اپنے سنڈھے نوں ہلاشیری کردے۔ 
نیانے سیانیاں دیاں ٹنگاں وچوں دی گھول ویکھدے ۔ 
جد اک سنڈھا دوجے نوں دور تائیں دھکدا جانداتے تماش بین وی اونا کوپچھے ہٹدے جاندے تے پیراں وچ آندے نیانیاں نوں گالھاں کڈھدے جے کوئی نیانا ڈگ پینداتے اوہدے جمن والے نوں وی برا بھلا کہندے۔ 
اک ہلے وچ صغراں ڈگ پئی۔ 
اٹھ کے نٹھی ۔ 
گلاس والا ہتھ نک تے پھیریا۔ 
پٹھا ہتھ لہو نال بھر گیا۔ 
گلاس تے دو پیسے اوہدے ہتھوں ڈگ پئے تے روندی اپنے گھر ول نٹھی ہائے میں مرگئی صغراں دی ماں اوہنوں کھرے تے لے گئی۔ 
اہودے سر وچ گھڑے دا پانی پان لگ پئی۔ 
کریم پورے دے لوکاں نوں لہو بن کرن دے دو طریقے آندے سن۔ 
سر وچ پانی پاندے جاؤ یا کپڑا ساڑ کے اوہدی سوا نال لپھٹ بھر دویو۔ 
نی توں تے قرآن شریف پڑھن گئی سیہن صغراں نوں دوپیسے تے گلاس یاد آیا۔ 
جد صغراں دے ہتھوں گلاس ڈگیاتے اوہ رڑھدا گامو دے تخت پوش دے ہیٹھوں لنگھدا رام چند تماکھو والے دی ہٹی اگے وگدی نالی وچ جا ڈگیا۔ 
لڑدے سنڈھے اک دوجے نوں دھکدیاں گامو تے رام چند دیاں ہٹیاں اگے اپڑدے تے ایہہ دوویں اپنے تخت پوشاں اتے کھڑے ہوکے ڈانگاں کھڑکان لگ پئے۔ 
سنڈھے تے تماش بین لنگھ گئے تے دوواں اپنیاں ہٹیاں مڑ سجا لئیاں۔ 
پر گامو نوں ایہہ پتا نہیں سی کہ اوہدا اک دو پیسے دی گاہک ددھ لیاں بنا ای مڑ گئی سی تے ہن منجی اتے پئی ہائے ہائے کردی سی۔ 
سنڈھیاں دا میلا لنگھ گیا۔ 
لوکی اپنے اپنے گھریں ٹرگئے۔ 
شام پے گئی چپ چپیتی شام ۔ 
میلے دی شام ورگی، پھیر لوکی اپنی کمیں ددھ دہی تماکھو لین گھروں نکلے۔ 
رام چند ہٹی اندر ای اپنیاں دو ٹکیاں لاہیاں تے دوپہر دی مونگی دی دال نال کھاکے اتوں دی ادھا گلاس پانی پی لیا۔ 
بچیاادھا گلاس پانی دوروں نالی وچ سٹ دتاتے اپنیاں کولیاں ، کجیاں سانبھن لگ پیا۔ 
نالی داپانی گنداسی سلیٹی رنگا۔ 
نالی دی گار گوڑھی سلیٹی ۔ 
تانبے دا نواںقلعی ہویا گلاس جد ایس نالی وچ ڈگیاتے دو کوپیسے نالی وچ وی کھا گیاتے نالی دی گوڑھی گار اوہدے اتے ولھیٹی گئی تے اوہ وی سلیٹی رنگا ہوگیا۔ 
ہٹی وچ بیٹھے رام چند نوں تخت پوش ہیٹھوں نالی تے نظر آندی سی پر گلاس نہیں ۔ 
اپنی دال روٹی چھکن مگروں جد اوہنے بچیا پانی نالی وچ سٹیاتے ایس پانی گلاس دے اتلے پاسے دی گار دھو دتی تے گلاس دی نویں قلعی چمکن لگ پئی ۔ 
رام چند اپنا حقہ سلگایا تے دواک گھٹاؤں مگروں اوہنوں نالی وچ کوئی چمکدی شے نظر آئی۔ 
چمک تے ٹھیک سی پرشے سمجھ نہیں سی آندی۔ 
چمٹے نال اوہنوں ہلایاتے اوہ گلاس بن گیا۔ 
مشکل ایہہ سی کہ مسلماناں دے محلے وچ ایہہ مسلماناں دا ای گلاس ہو سکداتے مسلماناں دی کھان پین دی شے تے اک پاسے اوہناں دے بھانڈے نوں وی ہتھ لاکے رام چند دا دھرم بھرشٹ ہو جاندا۔ 
مسلمان رام چند دا تماکھو لے جاندے تے مزے نال پیندے ۔ 
اوہناں کدی ایہہ سوچیا وی نہ کہ رام چند دے ہندو تماکھو نال اوہناں دا دین ایمان خراب ہوسکدا۔ 
رام چند ایس گلاس نوں ہتھ نہ لایا ۔چمٹے 
نال کڈھ کے نالی دے کنڈھے رکھ دتا۔ 
ہور ادھے گھنٹے تائیں غفورا پہلوان آوے گا۔ 
غفورا پہلوان نہیں سی، اوہدا ابا، شیدا ابا، ضرور کھاڑے جاندا رہیاسی، اپنے ویلیاں ، نالے شیدا ابا غفورے دا داوجا اباسی، اوہدا اصلی پیو مریاتے غفورا تن ورھیاں داسی۔ 
اوہنوں اپنے اصلی ابے دا ناں نہیں پتا ۔ 
نہ ای اوہدی ماں نے کدی دسیا، اوہدے دوجے ابے توں ڈردیاں۔ 
اوہدی ماں دے چھے بھراسن، جد غفور تیتم ہویاتے بھائیاں بھین نوں کہیا اسیں ساری عمر تینوں روٹی کپڑا دیواں گے، توں دوجا ویاہ نہ کریں ۔ 
ساڈی نک وڈھی جاوے گی پر غفورے دی ماں دوجا ویاہ کرلیاتے بھائیاں بھانے بھین مرگئی۔ 
نویں گلی دے منڈے غفورے نوں پچھلگ کہندے ۔ 
اوہ سمجھدا ایہہ اوہدا نواں ناں اے۔ 
پر ایہہ نواں اوہنوں چنگا نہ لگدا۔ 
دیوالی دے دناں کریما گھمیار اپنے چک تے دیوے بناندا پیاسی۔ 
کول غفورا بیٹھا بڑے گوہ نال تکدا۔ 
گلی مٹی وچ کریما گوٹھے نال گوٹھے نال اک ڈونگھ پاندا پھیر دوواں ہتھاں دیاں انگلاں نال اوس ڈونگھ نوں کھلیاں کردا۔ 
اک نکی جیہی کولی بن جاندی ۔ 
ایس کولی نوں دھاگے نال کٹ کے کریما چکوں لاہ لینداتے انج بھنجے رکھدا جیویں ماں اپنی ستے بلور نوں گودیوں لاہ کے منجی اتے پاندی اے۔ 
پھیر گوٹھے تے اک انگل نال کولی دے مونہہ نوں پولے جیہے دبا دیندا تے کولی دیوابن جاندا۔ 
کریما کنا کاریگر اے۔ 
اوہدے ہتھ انگلاں گلی مٹی وانگوں مڑدیاں ، گلی مٹی نوں موڑدیاں سوہنیاں کولیاں ، سوہنے دیوے بناندیاں ، جے میں گھمیار ہوندا میں ایداں دے دیوے بناندا۔ 
بابا کریما، میں وی ایداں دے دیوے بن سکداں ؟ ـہاں پت توں بڑا ہوویں گاتے میں تینوں دیوے بنانے سکھا دویاں گا بابے کریمے دا اک پنج مہیناں دا دوہتاسی اوہ وی اک دن بڑا ہوووے گا ۔ 
غفورے ورگا نانے نوں دیوے بناندے ویکھے گا۔ 
خوش ہووے گا ۔ 
کریما ایہہ نیانیاں ورگیاں سوچاں سوچدیاں چار پنج ورھے اگے لنگھ گیا۔ 
غفورا اوہنوں اپنا دوہتا جاپیا۔ 
تے اوہ آپوں غفورے دا نانا۔ 
ایتھے تائیں تے گل ٹھیک سی پر ایتھوں اگے کریمے دی سوچ گڈ مڈ ہوگئی۔ 
بندے نوں ایداں نہیں سوچنا چاہیدا پر کدی کدی سوچ اپنی روڑھے پے جاندی اے ۔ 
غفورے دا پیو مرگیاسی۔ 
بابے کریمے دا جوائی مرگیاا بابے دی دھی رنڈی ہوگئی۔ 
اوہنے ہور ویاہ کرلیا۔ 
اوہدا پتر۔ 
بابے کریمے دا دوہتا۔ 
پچھلگ بن گیا۔ 
بابے کریمے دا ہتھ کنیبا، کولی ونگی ہوگئی۔ 
غفورے نوں کیہ پتا کولی ونگی ہوئی۔ 
اوہ تے ایس گل تے بڑا خوش سی کہ بابے کریمے اوہنوں پت کہیا۔ 
اینے پیار نال تے اوہنوں پت کدی کسے نہیں سی آکھیا۔ 
شیدا ابا اوہنوں بلاندا غفورے چلم دھریں غفوریا میری جتی پھڑائیں اوہدی ماں وی اوہنوں غفورا کہندی ۔ 
کدی پت کہندی تے پہلے ایدھر اودھر ویکھ کے۔ 
پر کریما، پچھلگ وی دیوے بنا سکدا؟ بابے کریمے اک ہور کولی ونگی کردتی۔ 
پترا پچھلگ ہون وچ کیہ برائی اے۔ 
ایہہ تے رب دی مرضی اے۔ 
پر بابا پچھلگ کون ہوندے؟ بابا کریما کھنگیا۔ 
اپنا گل صاف کیتا تے جواب بناندیاں اوہنوں چار دیوے لگ گئے۔ 
پتر غفورا، تیرا پیو تیرے چھوٹے ہوندیاں مرگیاسی ۔ 
رب دی مرضی سی۔ 
تیرا ابا تیرا شیدا ابا وی تینوں تیرے پہلے ابے وانگوں پیار کردا اے۔ 
پترا پچھلگ ہون وچ کوئی برائی نہیں ۔ 
کریمے دی گل غفورے دی سمجھ نہ آئی ۔ 
اوہدے چت نہ لگی۔ 
اوہنوں لگیا جیویں پچھلگ کوئی گالھ ہووے۔ 
اوہ اٹھ کے گھر ول ٹرپیا۔ 
اوہدا جی رونداسی تے ہنجو اوہدیاں اکھاں وچ کٹھے ہوگئے ، کجھ ڈلھ وی پئے۔ 
رہا وچ ستار اوہنوں روندیاں ویکھ کے پچھیا پچھلگ تینوں کیہنے غفور نے دوجی گل نہ کیتی ۔ 
پورے زور نال ستار نوں مکا کڈھ ماریا۔ 
اوہ سر دے بھار ڈگیاتے اوہدے نک وچوں لہو وگن لگ پیا۔ 
غفورے نوں لگیا جیویں شیدے ابے نوں مکا ماریا ہووے تے شیدے ابے دے نک وچوں لہو وگدا اوہنوں بڑا چنگا لگیا۔ 
اوہ وی تے میرے ماں نوں ماردا اے۔ 
نالے اوہنے میری نکسیر توڑے گا، ستار نوں مکا مارن توں۔ 
نکسیر ٹٹن مگروں غفورے سوچیا جے ستار مینوں پھیر پچھلگ کہیا تے میں پھیر اوہدا نک بھن دیاں گا۔ 
کسے ہور دا وی ، جیہڑا وی مینوں پچھلگ کہے گا۔ 
منڈیاں دی سمجھ نہیں سی آندا پچھلگ ستار نوں مکا کیوں ماریا۔ 
اوہنوں دوروں آندیاں ویکھ جیرے کہیا میں پچھداں ایس سکڑو، کالے ماتا مونہہ دا گاں نوں تسیں پچھے رہنا۔ 
میں آپوں ایہدے نال نبڑ لواں گا پچھلگ ، توں ایہہ ستار نوں کیوں ماریا سی ؟ ـمینوں پھیر پچھلگ نہ کہیں نہیں تے تیرا وی نک بھن دیاں گا جیرے دے سر وچ جیویں ہتھوڑا وجای ہووے تے اوہ میں تے ایویں ای پچھیاسیکہہ کے اک پاسے ہوگیا۔ 
غفورا لنگھ گیا۔ 
منڈیاں جیرے وی تونی لا دتی جیرا ڈر گیا اوئے ۔ 
اوئے اوئے اوئے اوئے اوئے اوئے جیرا اوئے اگلے دن جیرا غفورے دا راہ روک کے کھڑا ہوگیا۔ 
پچھلگ ، توں کل کہیا سی مینوں پچھلگ نہ کہیں ۔ 
پچھلگ ، توں پچھلگ نہیں تاں ہور کیہ ایں پچھلگ؟ غفورے جو کرناسی جیرے نوں پتاسی۔ 
اوہنے غفورے دا مکا پھڑلیا۔ 
پھیر مکے والی بانہہ نوں مروڑا دے کے غفورے نوں ہیٹھ سٹ لیاتے آپوں اتے بیٹھ گیا۔ 
چنگی کٹ چاڑھ کے چھڈیا تے غفورا وی اٹھ کھڑا ہویا۔ 
دوویں مکیاں گھماندا جیرے ول ودھیا۔ 
جیرے مکیاں توں بچدیاں اک وار پھیر غفورے نوں تھلے سٹ لیاتے اتیکی اوہ لٹ پائی کہ مڑکے نہ اٹھ سکے۔ 
پر غفورا پھیر کھڑا ہوگیا۔ 
پہلے گوڈیاں کہنیاں بھار پھیر اپنے پیراں تے ڈولدا، دوویں بانہاں اگے کرکے حافظاں وانگوں ٹوہندا جیرے ول ودھیا۔ 
پیر نوں ٹھوکر لگی تے ڈگ پیا ۔ 
جس اٹ دے ٹوٹے نال ٹھوکر لگی سی اوہ چکیاتے جیرے نوں کڈھ ماریا اٹ دا ٹوٹا جیرے توں کئی گزپرے دی لنگھ گیاتے دور جا ڈگیا۔ 
غفورا شئیاں وانگ اٹ دے پچھے گیا ایہنوں چک کے ہتھ وچ انج گھٹیا جیویں ایہدا رس کڈھنا ہووے۔ 
رس تے نہ نکلیا پر اٹ دے ٹوٹے غفورے دیاں بانہاں ، لتاں تے کل سریر وچ جان بھردتی۔ 
اوہدا کٹ کھاکے خالی ہویا سر مڑسوچن لگ پیا۔ 
اوہنے سوچیا ایتکی نشانا خالی نہیں جان دیاں گا۔ 
تے ہولی ہولی جیرے ول ودھیا۔ 
نیڑے ہون لئی ، نشانا بنھن لئی ، جیرا بس کجھ سمجھدا، اوہدی ہر چال پچھاندا پچھے ہٹدا گیا۔ 
سجے کھبے ہوندا، اوہدی اٹ توں بچن لئی پر جد اوہنے غفورے دیاں اکھاں وچ خون دیکھیاتے جیرا نٹھ اٹھیا۔ 
غفورا دو کو گلیاں جیرے دے پچھے گیا پھیر تھک کے مڑ آیا۔ 
جیرے دے حما ئیتاں ول اوہناں نوں پچھن لئی ۔ 
پر اوہ پہلے ای کدھرے چلے گئے سن۔ 
اوہدے مگروں کسے گلی وچ اوہنوں پچھلگ نہیں کہیا۔ 
غفورا پچھلگ توں غفورا پہلوان بن گیا۔ 
پر گھریں شیدا ابا حالے وی کدی کدی نکسیر توڑ دیندا۔ 
شیدے ابے نے غفورے نوں ساکے ترکھان دی ہٹی پادتا۔ 
کجھ چر غفورا اک لوہار ہتھوڑا چلاندا رہیا۔ 
جد پمپاں والے مستری نال لگیاتے شیدے ابے نوں پنج روپے مہینا ملن لگ پئے ۔ 
غفورا باریک ہوندا گیا پر اوہدیاں لتاں بانہاں لوہے ورگیاں ہوگئیاں۔ 
اوہدی پھڑی بینی کریم پورے دا کوئی منڈا نہ چھڈا سکدا۔ 
جد آرن وچ کھڑا ہون جوگا ہویاتے استادگر عبداللہ دیاں دریاں بنن لگ پیا۔ 
چھے آنے ماں نوں دینداتے دو آنیاں نال اپنا ودھ پانی کردا۔ 
گامو دی ہٹی تے ددھ پین بیٹھداتے دوجیاں نال حقہ پیندا۔ 
چپ چپیتا غفورا ہن ، ہاں جی، آہو جی ، کر لیندا۔ 
تے کسے کسے گل تے ہولا جیہا ہس وی پیندا۔ 
پر جے کوئی اوہنوں گوہ نال تکداتے اوہدیاں اکھاں وچ حالے وی اوہ غصہ سی جیہڑا ستادنے ویکھیاسی تے جیہنوں ویکھ کے جیرا نٹھ اٹھیا سی۔ 
سانگاں دے میلے لکڑ بازار دے بدمعاش کریم پورے دے منڈیاں نوں پھنڈ رہے سن غفورے لنگھدیاں ویکھیا، ویکھیا نہ گیا۔ 
اک منڈے توں ڈانگ پھڑکے اوہ چلائی کہ وڈے بدمعاش نٹھ کے بھیڑ وچ جاوڑے۔ 
شامیں گامو دی ہٹی ددھ حقہ پین والیاں کہیا۔ 
اج غفورے نے کریم پورے دی لاج رکھ لئی اوس ورھے غفورا محلے دی ٹولی نال صابر دے میلے کلیر شریف گیا۔ 
خوش خوش مڑیاتے شیدا ابا اچی اچی گالھاں نہیں کھاندے۔ 
غفورا اٹھ کے باہر چلا گیاتے شیدے ابے اوہدی ماں نوں کٹ چاڑھ دتی۔ 
اوس راتیں غفورا استاگر عبداللہ دے دالان جا ستا پھیر اوتھے ای سوندا رہیا۔ 
تے خوشئے تندور الے دا اک گاہک ہور لگ گیا۔ 
غفورا خودشئے دے تندور، رام چندر تماکھو والے دی ہٹی تے بیٹھدا۔ 
لنگھدیاں گڑیاں ، زنانیاں نوں ویکھداتے اوہدے دل نوں کجھ ہوندا پر سمجھ نہ آندا کیہ۔ 
جد نوری بی بی دا رحیما اوہنوں چھڈکے چلا گیاتے غفورا رسولے نائی دی ہٹی تے چرکا ویلا لان لگ پیا، اپنے والاں تے مچھاں نوں کنگھی کردیاں ، ایتھوں نوری بی بی دا تپڑ ٹنگیا بوہا نظر آونداسی ۔ 
اوہنے کدی کدی بوری بی بی نوں اپنے ول تکدیاں نہیں ویکھیا پر رسولا نائی غفورے نوں نوری دے بوہے ول مونہہ کرکے کنگھی پٹی کردیاں ویکھداتے ول کھاندا۔ 
رسولے نائی دا نوری تے ودھ حق شفع بدناسی۔ 
اوہ محلے وچ پہلوں دا آیاسی ، اچے پنڈوں ۔ 
گلی وچ کھجور دی چٹائی ڈاہ کے کم شروع کیتا پھیر چاچے دین دی ہٹی کرائے لئی۔ 
ہن دو کرسیاں تے دو شیشے ۔ 
یا اللہ ، یا محمد دے دو فریم باقی کندھاں تے فلمی تصویراں رسولے دے سوچیں اوہدا نوری تے ودھ حق بنداسی۔ 
ہولا سی تے ذات ولوں ۔ 
پر ذاتاں وچ کیہ رکھیا اے۔ 
رب کریم نے سبھ بندے بنائے اکو جیہے کیہ بادشاہ، کیہ غلام ، قرآن شریف وچ ایہو آیا اے۔ 
مولوی وی ہر جمعے ایہی کہندا اے۔ 
پر لوکی کہندے کجھ تے کردے کجھ ہور نیں ۔ 
رسولا نالئی کمی دا کمی ۔ 
اوہنوں دھی دیوے تے کوئی کمی دیوے ۔اوہدے 
پنڈ دا نائی ۔ 
پر شہروں آئے نائیاں نوں چودھری چنگا نہ جاندے۔ 
کہندے شہر کمیاں دا دماغ خراب کردیندا اے ۔ 
پنڈ آکے ایہہ چنگے بھلے کمیاں نوں بگاڑ دیندے نیں۔ 
پنڈ دی کڑی ویاہ لے جان تے چودھریاں دی اک کمن گھٹ جاندی اے۔ 
چودھریاں نوں ناراض کون کرے رسولے اسیں تے ایس پنڈ رہنااچے پنڈ دے نائی رسولے نوں کہندے ۔ 
دھی نہ دیندے ۔ 
نہ کریم پورے والیاں کدی سوچیا کہ رسولے نوں ٹبر دی لوڑ اے۔ 
ایہہ اک بے خصمی نوری بیٹھی اے، غریبڑی۔ 
اینے چر دا نٹھیا خاوند تے مویاں برابر۔ 
ایہناں نوں رب مت دتی ہووے۔ 
رسولے نال ایہدے کلمے پڑھا دین ۔ 
ویہہ ورہے ہو گئے ایہناں دی خدمت کردیاں ۔ 
ایہہ رسولے دا حق بندا۔ 
رسولا انصاف منگدا۔ 
پر کسے رسولے نوں انصاف نہ دتا۔ 
اوہنے منگیا ہوندا تاں ۔ 
اوہ تے ایہہ گلاں اپنے آپ نال ای کردا کسے ہور نال نہ ۔ 
کیویں کردا۔ 
اوہ جگ جگ دا کمی ۔ 
بندہ اوہدے اندر ڈریا بیٹھا۔ 
گل اوہدے بلھاں تے نہ آندی اوہ وچو وچ بلدا۔ 
بے خصمی نوری دا خصم ہتھ تے ہتھ مار کے چودھری حق دے اٹھائی روپے لے کے شہر چھڈ گیا۔ 
بیوی بچے وی۔ 
چودھری حق سیانا بیانا۔ 
کریم پورے دا نیانا سیانا ، ہر کوئی سیانا، ہر کوئی جاندا ، رحیمے کول اٹھائی پیسے ہون تے اوہناں دا منگ پتا کھیڈ آوے گا۔ 
چودھری دیاں چار شہتیریاں لین گیا۔ 
اٹھائی دے اٹھائی سو بناون نکے پہلوان دے اڈے چلا گیاتے کل رقم ہار کے شہر چھڈ گیا۔ 
بیوی تے پتر وی ۔ 
دوپہر یوسف تے یعقوب دس تے باراں ورھیاں دے، منجیاں پیڑھیاں ٹھوکدے۔ 
ماں محلے والیاں دے کپڑے سیندی ۔ 
ماں آندا چوراں وانگ تے فجرے فجرے چلا جاوندا اگلی وار چودھری دے پیسے لیان دا وعدہ کرکے ۔ 
اک رات جو آیاتے اگلے دن پتر وی گھروں نکلے تے مڑ نہ آئے نہ ای پھیر کدی رحیما آیا ۔ 
پتراں دے مگروں نوری بی بی چار دن منجی تے لمی پئی رہی۔ 
بھکھی بھانی کیہ سوچدی رہی ۔ 
اوہی جاندی یا رب جاندا۔ 
پر پنجویں دن صغراں دی ماں چاہ کلچا لیائی تے ویکھیا نوری بی بی اپنی مشین دے پرزے پرزے کری بیٹھی اک اک پرزے نوں مٹی دے تیل نال انج دھوندی پئی اے جیویں ماں اپنے بالاں نوں نہاندی اے۔ 
صغراں دی ماں نوں بٹھا کے نوری کھرے تے گئی تے اپنے ہتھ صابن نلا دھوئے ۔ 
سنگھے، پھیر دھوئے تے کلچے دے ٹکڑے کرکے چاہ وچ بھیون لئی رکھ دتے ۔ 
ہائے نی بھینا ، میرے تے کنے ای کپڑے سین توں پئے نیں کریم پورے دیاں مائیاں کپڑیاں بارے بہتا نہ سوچدیاں ۔ 
کھیچل نہ کردیاں ، چرخے کتدیاں مٹی گنھدیاں، گھردے کماں وچ رجھیاں ، اوہ جیہڑا وی کپڑا پاندیاں اوہناں دے گھر والیاں دے پیشے وچ رلیا جاندا۔ 
سلیٹی، گھسمیلا، مٹی رنگا، کدی ویاہ براتیں نواں کپڑا سواندیاں تے لاہ کے اگلی عید برات لئی سانبھ رکھدیاں ۔ 
جس محلے ں تیویاں نوں کپڑیاں دی اینی گھٹ لوڑ ہووے اوتھے کپڑے سین والی دا رب والی ۔ 
نوری بی بی رکھی سکھی کھا کے سوں رہندی۔ 
کسے تے ظاہر نہ ہون دیندی۔ 
اوہناں دنیں ، پتا نہیں ایہہ کیویں ہویا، پر ریشمی کپڑے دا رواج چل پیا۔ 
اصلی ریشم جیویں چینا سلک ، دو گھوڑے دی بوسکی ایہناں بارے کریم پورئیے کدی سوچ وی نہ سکدے پر جھوٹھا ریشمی کپڑا عام وکن لگ پیا۔ 
کسے کریم پورے وچ ریشمی کپڑے دی ہٹی تے نہ کھولی پر پھیریاں والے ودھ گئے۔ 
ایتھے ہمیش توں ای پھیریاں والے کپڑا ویچن آندے ۔ 
کھدر ، گاڑھے ، سوسی، چھینٹاں ، کورے لٹھے دے ٹوٹے مونڈھے ماری ، اک ہتھ وچ لوہے دا گز۔ 
وڈا بیوپاری مونڈھی وچ گٹھری لٹکائی ماشکیاں وانگوں ڈنگا ہوکے چلدا، اپنے مال دے بھار نال ۔ 
جد جھوٹھا ریشمی کپڑا آن لگاتے پھیریاں والے دی قمیضاں شلواراں دے ٹوٹے مونڈھے ماری ساٹن ، آنکھ کانشا، دل کی پیاس، تیری میری مرضی ، دیاں واجاں لاندے تے اپنے گز بازی گراں وانگوں گھماندے۔ 
ایہہ واجاں جے روز کنیں پین تے مٹی دے باوے وی سوچن لگ لین۔ 
مٹی رنگیاں، گسمیلیاں مانواں اپنیاں دھیاں دے داجاں بہانے ایہناں کپڑیاں نوں ہتھ لالاکے ویکھدیاں ۔ 
پھیرایہناں مانواں ہانڈی روٹی وچوں پیسے ٹکنے شروع کردتے۔ 
جد نوری بی بی کسی گوانڈھن دا ریشمی کپڑا سیندی تے ہور گوانڈھناں وی اکٹھیاں ہو جاندیاں ۔ 
نوری بی بی کدی سوچدی کہ ریشمی کپڑے دی سوائی دونی ہونی چاہیدی ۔ 
ریشمی کپڑا ہتھوں نکلیا جانداتے وقت وی ودھ کھاندا۔ 
پھیر ریشمی کپڑے دے کارخانیاں نوں دعاواں دے کے چپ ہو رہندی جیہناں اوہدا کم ودھا دتاسی۔ 
ہن ہر کریم پورنی ایہو سوچدی کہ گھر اوہ بھاویں تپڑپاکے بیٹھی رہی پر دوجے گھر جاوے یا کسی ایسی تھاں جتھے ہور تیویاں ہون تے اوہنے وی ریشمی سوٹ پایا ہووے۔ 
ریشمی کپڑے پان والیاں ودھ گیأاں تے پھیریاں والے وی۔ 
کئی گٹھریاں والیاں گٹھری چکن لئی مزدور رکھ لئے۔اک 
دن کریم پورے گلیاں وچ اک نویں واج آئی۔ 
ململ چاہیے، کیرون چاہیے ، آنکھ کانشا چاہیے ، دل کی پیاس چاہیے، ساٹن چاہیے، ٹاسا چاہیے۔ 
ایہہ اک نواںپھیری والاسی دوجیاں توں وکھرا۔ 
ایہدے تھان اک تن پہیاں والی ریڑھی وچ سجے۔ 
ریڑھی نوں مزدور دھکداتے چاہیاریڑھی دے اگے تردا اپنا گز انج زمین تے ٹیکدا جیویں ایہہ رئیساں دی سیر کرن والی سوٹی ہووے۔ 
اوہدی واج توں جے کریم پورے دے نیانے ، سیانے ، مرد، زنانیاں اوہنوں چاہیاکہندے تے اوہناں دا کیہ قصور تے نہ ای چاہیے ایس ناں توں برا منایا۔ 
چاہیا اردو بولداسی پر پنجابی چنگی طرحاں سمجھداسی۔ 
ایس لئی اوہدی تے کریم پورے دیاں مائیاں دی سودے بازی چنگی سوادلی رہندی۔ 
کوئی تیویں اوہنوں ٹچکر کر جاندی تے کل نیانیاں سیانیاں کھڑ کھڑ ہسدیاں ۔ 
چاہیا اپنا الوں ورگا مونہہ بنائی رکھدا اوہدا ایہہ ڈام ہاسے نوں ہور وی کھلار دیندا۔ 
بہتیاں گھراں والیاں تے چاہئے نوں ہاسے مذاق لئی ای روک لیندیاں ۔ 
اوہناں لئی چاہیا مچان تے چڑھیا سرکس دا مسخراسی، جیہڑا اوہناں کدی نہیں سی دیکھیا۔ 
پر ایس ہاسے مذاق وچ چاہیے دا وی کجھ مال وک جاندا۔ 
اوہنوں ہور کیہ چاہیداسی۔ 
کدی مولوی فرزند علی دیوبندی چاہئے دی ریڑھی کولوں لنگھداتے لاحول پڑھدا ، لعنت بھیجدا ایہناں بے حیاواں تے جیہڑیاں اک بے محرم نال اہو وی ہندو نال ٹھٹھا مذاق کردیاں ۔ 
مسلمان مستورات جیہناں دی اواز اوہناں دے مالک دے سوا کسے ہو ر دے کن وچ نہیں پینی چاہیدی۔ 
ایہہ قیامت دیاں نشانیاں نیں۔ 
آنکھ کانشادل کی پیاس چاہیا تے قیامت دیاں نشانیاں اک پاسے نوری بی بی دا خرچا پھیروی ہتھ کھچ کے چلدا۔ 
جد عائشاں پچھیا نوری بی بی توں مردانہ قمیض دی سیں لیٹی ایں ؟تے نوری بی بی ایس گل دا برا منایاکیوں ، مردانہ قیمض لئی کوئی مند پڑھنے ہوندے۔ 
توں مینوں پرانی قمیض لیا دے اوہدے توں اچھی سیں کے دیاں گی۔ 
میرے پتراں دا ابا اپنی قمیض ماسٹر عنایت توں تھوڑا سوانداسی۔ 
کریم پورے وچ ماسٹر عنایت مردانہ قمیض دے چار آنے لینداسی۔ 
محلے دے سفید پوش تے جوان اوہدے توں قمیض سوانا اپنی وڈیائی سمجھدے پر غریب غربا نوں چار آنے دکھدے۔ 
دوجا خان صاحب فضل حسین خان سی اوہ تن آنے لیندا پر نال ادھی دہاڑی وی۔ 
کیوں جو اوہدے توں قیمض سوان لئی اوہدے کول بیٹھناپینداسی۔ 
خان صاحب بزرگاں دے کارنامے سنن لئی تے دھاگا ٹٹن تے سوئی وچ دھاگا پان لئی ۔ 
عائشاں دے کاکے دے ابے دی قیمض دو آنے وچ سین نال نوری بی بی نوں مردانہ کم وی آن لگ پیا۔ 
اک دن عائشاں دے بھائی دی قیمض سیندی سی کہ اپنا بھائی یاد آگیا۔ 
بھائی زمان خان پٹیالے وچ رہنداسی ۔ 
ہن پتا نہیں کتھے ہووے۔ 
پر چاچے بجوڑ خان گڑھی عبداللہ چھڈکے کتھے جانا۔ 
چاچے نوں نوری بی بی دا خط ملیاتے اوہ ٹکٹ کٹا سدھا نوری بی بی کول اپڑ گیا۔ 
گڑھی چھڈکے لوکی شہر جاندے، دولتاں بناندے ، گھڑیاں دے گھڑے ۔ 
اپنیاں نوں بھل جاندے۔ 
چاچے بجوڑ خاں نوں نوری دی چٹھی روپیاں دا گھڑا لگی۔ 
پر جدا اوہنے نوری بی بی دے گھر دے باہر ٹاکیاں لگا تپڑ تے اندر کچا گھڑا ویکھیاتے مڑدے پیریں پر ت چلا۔ 
پھیر رک گیا، چار دن نور گل کول رہیا۔ 
اللہ بخشے نور گل دی ماں دیاں گلاں کردا رہیا۔ 
کیویں لالہ شناور خاں اک جوئے خانے وچ کٹھیا گیا۔ 
اوہدیاں آندراں اتلی پوڑی توں ہٹھیلی تیک وچھیاں ۔ 
تے ہورا اجیہاں گلاں نال نور گل نوں روا روا کے اوہدے کولوں پیسے کڈھان دا آہر کردا رہیا۔ 
پر اوتھے کجھ ہوندا تاں۔ 
اخیر آن جان دا کرایا تے اک روپیا سفر خرچ لے کے گڑھی عبداللہ چلا گیا۔ 
زمان خان نوں اوہدا پیو پہلے دھوکھا دے گیاسی۔ 
اوہ تے نور گل نوں ویکھ کے بہت ای اودریا۔ 
اوہنوں تے تیراں ورھیاں دی نور گل ای یادسی۔ 
لال گوری ، انار دی کلی، ہن رنگ سواہ ورگا۔ 
عمروں پنجاہ دی لگدی، ہتھاں دیاں ناڑاں جیویں درختاں دیاں جڑاں ، کوئی پتر نہ جو بوٹ پالش کرسکے کسے چاہ خانے کم کرسکے۔ 
نہ کوئی دھی جو بڑے ہوئیاں چار پیسے دے جاوے ۔ 
نور گل نوں ایہناں حالیں ویکھ کے بھائی زمان خان نوں بڑا دکھ ہویاتے اوہ وہ چھیتی پٹیالے پرت گیا۔ 
نوری بی بی بھائی زمان خان دی ، چاچے بجوڑ خان دی جو سریا ، خدمت کیتی پر جو آساں اوہ لے کے آئے سن پوریاں نہ ہوئیاں ۔ 
نوری بی بی سوچن لگ پئی ، نوری توں لکھاں توں چنگی ، کسے دی محتاج نہیں ۔ 
مشقت دی روٹی کھاندی ایں ۔ 
آخرت لئی کڑیاں نوں قرآن شریف پڑھاندی ایں ۔ 
کڑیاں دے ماں پیو تینوں دعاواں دیندے نیں تینوں ہور کیہ چاہیدا ۔ 
رب دا شکر کر آن والا وقت؟ اوہ کس ویکھیا۔ 
نوری بی بی دے بخت شروع توں وکھرے ۔ 
ویاہ ہویا اوہ نویکلا نوری بی بی اودوں نور گل سی، تیراں ورہیاں دی ، اک انھے حافظ نکاح پڑھایا، چار بندیاں وچ ، چاروں جوارئے، رحیما ، جس نور گل جوئے وچ جتی سی۔ 
شناور خان ، جس جوئے وچ اپنی دھی ہاری سی تے استاد کبے دی اڈے دے دو ہور جوارئے۔ 
اوس دن رات پین توں پہلوں رحیما نور گل نوں نال لے کے پٹیالا چھڈ آیا۔ 
اوہدا بھائی زمان خان قاچو لئی اپنے پیو شناور خان تے رحیمے نوں لوڑدا پیاسی۔ 
نور گل دا شریفاں وانگ دیاہ ہونداتے تن چار ہزار دے جاندی۔ 
زمان خان دا وی کجھ حصا بندا۔ 
پیو دا کوئی حق نہ جو پتر دا حصہ وی ہار جاوے۔ 
ایس گل نوں ویہہ ورھے بیت گئے ۔ 
کل دی گل لگدی۔ 
اج بلی ددھ وچ مونہہ پاگئی تے نوری بی بی صغراں نوں دو پیسے دے کے ددھ لیان لئی گھلیا۔ 
شامیں غفورا پہلوان، رام چند تماکھو والے دی ہٹی تے آکے بیٹھیاتے رام چند اوہنوں نالی دے کنڈھے پیا گلاس وکھایا۔ 
غفورا رام چند دے چمٹے نال پھڑی ایہہ گلاس کمیٹی دے نلکے تے لے گیا۔ 
چنگی طرح دھوکے ایہدے تے لکھیا کوئی ناں پتا ڈھونڈن لگ پیا۔ 
اک راہ جاندے توں پڑھوایا۔ 
پیندے تے کھرچیاسی رحیم داد رحیما کہہ نہ۔ 
غفورے رام چند نوں کہیا میں ایہہ گلاس آپوں نوری بی بی نواں اپڑادیاں گابڑی شریف بی بی اے رام چند کہیا۔ 
رام چند ایس مسلمان محلے دے کل لوکاں نوں جانداسی۔ 
سبھ دا چنگا مندا۔ 
حساب لکھدا لنڈیاں وچ پائی پائی دا کھرا۔ 
تماکھو بنا ندا طرح طرح دا۔ 
دیسی ، پشاوری ، ملیا جلیا، گھٹ پشاوری ودھ دیسی۔ 
ودھ پشاوری گھٹ دیسی ۔ 
ہر اک دی پسند دا، اوہنوں ہر اک دی پسند پتا سی۔ 
اوہنوں پتا سی کیہڑا منڈا کس گلی دے کیوں گیڑے لاندا اے۔ 
کیہڑی تیویں برخا پاکے کتھے جاندی اے۔ 
غفورا اوہدی ہٹی تے کیوں بیٹھدا اے۔ 
پر اوہدے بلھ سیتے سی۔ 
اج وی رام چند ویلے سر اپنی ہٹی بند کرکے چلا گیا۔ 
نوری بی بی دے گھر اندر بلدی لالٹین دی لو بوہے دیاں جھیتھاں راہیں باہر آندی سی، تپڑ اتے پیلیاں لیکاں پاندی۔ 
غفورا کئی وار بوہے دے اگے دی لنگھ گیا۔ 
جدوں اوہنے بوہا کھڑکان دا سوچیا، اوہدا دل دھڑکن لگ پیا نہ نہ نہ کیہ کہے گی، کیہ کہے گی، کیہ کہے گی۔ 
اوہ اگے لنگھ جاندا۔ 
رات گوڑھی ہوندی گئی اوہنے گامو دی ہٹی توں اپنا پا ددھ وی پیناسی۔ 
ایہہ گلاس اوہ نال کیویں کھڑدا، اوہنے گلاس نوری بی بی دے بوہے اگے رکھ دتا۔ 
نوری بی بی سون توں پہلوں اپنا ٹاٹ دا پڑدا بوہے توں لاہ لیندی تے سویرے فجرے فجرے پھیر ٹنگ دیندی۔ 
جے اوہدے ددھ پیندیاں نوری نے اپنا تپڑ لاہیا تے اپنا گلاس ضرور چک لوے گی۔ 
جی نہ لاہیا تاں ؟ ددھ پیندیاں غفورے دا دل پھیر دھڑکن لگ پیا۔ 
اوس راتیں نوں کو وجے ماسٹر عنایت دادو گالھڑ نوں بھیج کے پھتے حرامدے نوں بلایا، دارو وی ٹوٹ پوری کرن لئی۔ 
دادو گالھڑ، ماسٹر عنایت دا کاریگرسی۔ 
نکے ، سدھے کپڑے سین تے رکھیا۔ 
دادو گالھڑ دا بیلی دیوی لال سنیارا۔ 
اوہ وی کاریگر سی۔ 
دوویں کاریگر روز شامیں پلیٹ فارم لے کے ریلوے سٹیشن تے گڈیاں ویکھن جاندے ، زنانیاں والے ڈبے ۔ 
ایہناں نوں امید سی کوئی کڑی کسی دن پھس جاوے گی۔ 
ہندو دیوی لال دے سونے دے مندراں توں ۔ 
مسلمان ، عیسائی وغیرہ دادو گالھڑ دیاں گلاں توں ۔ 
پرورھیاں توں اوہناں دی ایہہ اچھیا پوری نہ ہوئی تے دادو گالھڑ اک نواں رستا پھڑلیا۔ 
کولیاں والیاں دا۔ 
شہر دے باہر جھگیاں وچ کولیاں والیاں رہندیاں ۔ 
فجرے فجرے نکل کھڑیاں ہوندیاں ، جھولے مونڈھے لٹکائی، ریلوے دی پٹری دے وچکار چلدیاں، کیباں ہوئی ، انجن وچوںڈگے کولے چگدیاں۔ 
ادھ جے سواہ رنگے پتھر دے کولے ۔ 
پٹری دے پتھراں وچ ڈگے ایہہ کولے ایہناں دیاں اکھاں ای ویکھ سکدیاں ۔ 
پتھراں اتے ننگے پیریں کئی میل دا پنیڈا کردیاں دن وچ کنستر، ڈیڑھ کنستر کولے اکٹھے کر لیندیاں ۔ 
پھیر اپنی اپنی جھگی اگے رڑے تے جھولا الٹا کے اوہدے وچوں کولے وکھ کردیاں ۔ 
سواہ تے نکے کولے کنستر دے ہیٹھ جاندے، بڑے کولے اتے کھلار لیندیاں تے کنستر سرتے چکی شہر دیاں گلیاں وچ جاوڑدیاں ۔ 
پتھر دے کولے۔۔۔۔۔ 
کولے پتھر دے لکڑاں سونے دے بھا، پاتھیاں وچ دھواں ودھ تے سیک گھٹ ایہہ اک پتھراں دے کولے سن جیہڑے کریم پورے دیاں تیویاں نوں وار کھاندے۔ 
کولیاں والی ساری دیہاڑی گھٹا مٹی کھاندی ، کولے چگدی کئی میل دا پینڈا کر کے اپنی جھگی مڑدی تے پلا گلا کرکے مونہہ تے پھیر لیندی ، والاں وچ لکڑ دی کنگی تے اوہدے چکڑ ورگے وال ہور وی اوہدی کھوپڑی نال چمبڑ جاندے۔ 
کسی شامیں دادو گالھڑ کسی کولیاں والی دا کنستر لواہ کے اوہدے کولے ویکھدا۔ 
پھیر بن کولیوں کنستر دا سودا کردا۔ 
دادو گالھڑ کدی چار آنے توں ودھ نہیں دتے۔ 
شامیں ہنیرے ہوئیاں اوہ کولیاں والی ماسٹر عنایت دی ہٹی آجاندی۔ 
اوس راتیں ماسٹر عنایت ، دادو گالھڑ تے دیوی لال دا دارو ضرور گھٹ پے جاندا۔ 
تے اوہ پھتے حرامدے کولوں ہور منگوا لیندا۔ 
اج کوئی کولیاں والی نہیں سی آئی۔ 
ایویں دارو گھٹ گیاسی۔ 
دو گھٹاں مگروں پھتے حرامدے رپھڑپالیا کہ تسیں کولیاں والی نوں میتھوں پہلے بھیج دتا اے۔ 
میرا حق ماریا اے۔ 
پچھلی کولیاں والی اوہدی اکھاں اگے پھرن لگ پئی۔ 
ماسٹر عنایت ، دادو تے دیوی لال باری باری اوہنوں پچھلی کولیاں والی لگدے ۔ 
اوس راتیں جد پھتا حرامدا اپنی گلی مڑیا تے اوہنوں نوری بی بی دے بوہے اگے گلاس نظرآیا۔ 
نوری بی بی بوہاکھولیا تے پھتے حرامدے تپڑ سرکاکے اوہنوں گلاس پھڑا دتا۔ 
نوری بی بی ، ویکھ لے تیرا ای گلاس اے؟ گلاس تے اوہدا ای سی پھیر وی نوری بی بی لالٹین دی لووچ گلاس دے پیندے تے کھرچیا ناں ڈھونڈن لگ پئی ۔ 
لالٹین دی لو اک لیک بناندی نوری بی بی دے متھے توں چلدی نک ، بلھاں ، ٹھوڈی توں ہوندی اوہدی لمی گردن دی جڑھ وچ جا مکدی۔ 
ایہہ لو دی لیک نال بنی تصویر بالکل پچھلی کولیاں والی دی تصویر سی۔ 
ایہہ تصویر کولیاں والی بن گئی۔ 
جد نوری بی بی مڑ کے ویکھیا تے پھتا حرامدا اوہدے گھر دے اندرسی تے اوہنے بوہے دی کنڈی اندروں مار دتی سی۔ 
گلاس نوری بی بی دے ہتھوں ڈگ پیا ۔ 
اوہدے مونہوں چیک نکل چلی سی۔ 
کندھ دے پارون جانا گھمیار کھنگیا۔ 
نوری بی بی دی چیک سنگھ وچ پھس کے رہ گئی، باہر نہ نکلی پھتے حرامدے اوہدی بانہہ پھڑ لئی تے نوری بی بی بکری وانگوں اوہدے نال کوٹھری دے اندر چلی گئی۔ 
چراغ دین تے جو گندار سنگھ راتیں باراں کو وجے گشت نوں نکلدے کریم پورے دے چڑھدے پاسیوں چل کے بازار وچ دی سدھے لنگھ جادنے۔ 
بازار وچ لون تیل دیاں ہٹیاں تے بند ہوندیاں ۔ 
ددھ دہی والیاں ، تے تن تن ، چار چار بندے بیٹھے حقہ پیندے ایدھرلیاں ماردے یا ایویں چپ بیٹھے ہوندے جیویں اوہناں دا گھر جان نوں جی نہ کردا۔ 
سنتری بادشاہ کولوں دی لنگھدے تے اوہناں نوں ددھ ، لسی دی صلح مار دے تے اوہ رب ہور دیوےکہہ کے اگے لنگھ جاندے ۔ 
جرنیلی سڑک اپڑکے اوہ مڑدے تے کریم پورے دا گشت شروع کردے۔ 
اک گلی جاندے دوجی گلی آندے۔ 
بن گلیاں دے سرے تے کھڑے ہوکے دو واری ڈانگاں کھڑکاندے تے مڑ اگلی گلی جا وڑدے۔ 
ہرروز اکٹھیاں گشت کردیاں اوہناں دیاں گلاں مک گئیاں سن۔ 
بندہکنا کوچر اپنے پنڈ دیاں ، ٹبردیاں گلاں کر سکدا اے۔ 
ہن اوہ ہوں ، ہاں ، نال ای ویلا ٹپا لیندے ۔ 
روز والے کتے نوں ہس کے دو ڈانگاں ودھ کھڑکا دیندے۔ 
گلیاں دے ایہہ آوارہ کتے سنتریاں دا ادھا کم کر دیندے۔ 
ہر انجانے ، بے وقتے بندے نوں اوہدا ناں پتا پچھدے تے جوان کڑیاں دے ماں پیو دی عزت دی راکھی کردے ۔ 
بوہڑ والی گلی مالھے سائیں دے چرس خانے انھیراسی۔ 
شہریں لنگھدے مانگے مراثی ایتھے سوٹا لاون لئی رکدے تے سرور وچ آکے تاناں مار دے۔ 
ہیر ، مرزا صاحبان ، مالکونس جے جے ونتی ،کریم پورئے کٹھے ہو جاندے کوئی گانے والا ایہہ نہ کہے ایس شہر دے لوکاں نوں گانےدی پچھان نہیں ۔ 
چراغ تے جو گندر وی لتاں سدھیاں کرن گھڑی دو گھڑی کھڑے ہو جاندے پر آلے دوالے گھراں والے مالھے سائیں تے اوہدے مراثیاں کنجراں نوں گالھاں کڈھدے ، جیہڑے راتیں سون نہ دیندے ۔ 
اج چرس خانے انھیراسی۔ 
جو گندرتے چراغ اپنیاں ڈانگاں کھڑکاندے لنگھ گئے۔ 
جد اوہ نوری بی بی دی گلی دے ہیٹھلے سرے تے اپڑے اوس ویلے کوئی ساڈھے تن دا عمل سی۔ 
پھتی جولاہی دے ککڑ نال ہن ہور ککڑ وی بانگاں دین لگ پئے سن۔ 
ایہناں بانگاں وچ دور کھڑکدیاں دو ڈانگاں وی رل گئیاں۔ 
پھتے حرامدے دا گھراڑیاں دا کارخانا پورے زور نال چلدا پیا سی۔ 
دوروں کھڑکدیاں ڈانگادں نال کارخانا ہولا پے گیا۔ 
اوہنے پاسا لیا۔ 
ڈانگاں نیڑے آندیاں گئیاں ۔ 
گھراڑے بند ہو گئے۔ 
پلیسٹے ودھ گئے ۔ 
جد کھڑکے بہت نیڑے آگئے تے پھتا حرامدا چھال مار کے اٹھیا تے منجی ہیٹھ جا وڑیا۔ 
بچاؤ بچاؤ مینوں بچاؤ ایہناں قصائیاں توں میری توبہ اے میری توبہ مینوں مارو نہ میں سارے سائیکل دس دیاں گا۔ 
ایہہ سپاہی مینوں پھڑن آئے نیں نا ء نہ سنی ۔ 
جو گندرسنگھ کہیا چراگیا، اج بی بی بوہے توں تپڑ لاہنا بھل گئی اے شکر کرے رب دا ۔ 
کسے بال کے ہانڈی روٹی نہیں کرلئی منجی ہیٹھ پھتے حرامدے دوواں ہتھاں نال اپنا مونہہ تے بند کر چھڈیا سی پر اوہدا ہوکیا ںدا دوارا نہیں سی مدکا۔ 
ڈانگاں دے کھڑکے دور ہوندے گئے۔ 
ہور دور اخیر بند ہوگئے ۔ 
پھتا حرامدا پنی دھوتی سنبھالدا منجی ہیٹھوں نکلیا۔ 
بانہاں نال اکھاں پونجھدا باہرلے بوہے کول جاکے کھڑا ہوگیا۔ 
پھیر پولے جیہے بوہا کوھل کے باہر نکل گیا۔ 
نوری بی بی سر چکیاتے دو اوپریاں چپلیاں نظر آئیاں ۔ 
چمٹے نال اوہناں نوں اکٹھا کیتا تے باہر گلی وچ سٹ دتا۔ 
مڑ آکے عنائتی دے کپڑے سین لگ پئی سوچن لگ پئی۔ 
جے مینوں کجھ ہوگیا؟ پھتے حرامدے توں اگلے دن نوری بی بی صغران دی ماں توں صغراں دا حال پچھن مگروں دسیا کہ گلاس لبھ پیا اے۔ 
کیویں ؟ کل راتیں یوسف دا ابا آیا سی۔ 
ایہہ گلاس بوہے اگے پیاسی۔ 
کوئی رب دا بندہ ناں پڑھ کے چھڈ گیا ہونا ـپر نوری بی بی تینوں ایداں بے آسرا چھڈکے ، تیرے پتر لے جاکے ہن اوہ کیہڑے مونہہ نال آیاسی۔ 
صغراں دی ماں ، تیویں آدمی دی جتی ہوندی اے۔ 
میں تے اوہدے نال ایہی بحث کردی رہی کہ میرے پت مینوں موڑ دے۔ 
مینوں وکھا ای دے۔ 
اوہ کہندا اے جے پتراں دی شکل ویکھنی اے تے میرے نال سیالکوٹ چلی چل تے نال ایہہ مشین وی لے چل ۔ 
اوتھے کپڑیاں دا بڑا کم اے ـ ایہہ سلائی دی مشین کسے ویلے رحیمے نے جوئے وچ جتی سی گھر لیایا تے نوری بی بی اپنیاں اکھاں تے یقین نہیں سی آندا۔ 
اوہدی ماں اوہنوں ہتھ نال سینا پرونا سکھا گئی سی تے مشین دے اوہ سفنے ای ویکھدی رہی ۔ 
اوس دن اوہدا سفنا پورا ہوگیا۔ 
اوہدے مگروں رحیمے کنی وار مشین تے ہتھ مارن دی کوشش کیتی ۔ 
پر ہر واری نوری بی بی مشین اتے لمی پے گئی، رو روبرا حال کر لیا۔ 
اچی اچی پشتو بولن لگ پئی تے ہر وار رحیما بڑ بڑ کردا گھروں باہر چلا جاندا۔ 
نوری بی بی ، برانہ منیں پر اپنی مشین دا وساہ نہ کھاویں نوری اک لما ساہ لیا۔ 
اوہنوں دھراس ہویا پئی یوسف دے ابے دی لگ چل پئی اے۔ 
صغراں دی ماں ، میں تے ایس مشین نوں سینے نال لاکے رکھیا اے۔ 
ایہہ نہ ہوندی تے اج میں لوکاں دے گھریں بھانڈے مانجدی ۔ 
میری اولاد میرے کولوں کھوہ کے لے گیا نوری بی بی پلے نال اپنے ہنجو پونجھے مینوں نال لے جاکے میر مشین ویچ آوے، جوئے وچ ہار آوے، میں تے کتے دی نہ رہی ، ایہہ میرا شہر اے ۔ 
ایتھے دے لوکی میرے بھین بھرا۔ 
میتھوں قرآن شریف پڑھیاں میریاں دھیاں ۔ 
کندھ دے اوس پار جد بابا جانا کھنگدا اے تے مینوں لگدا اے جیویں میرا پیو کھنگدا اے۔ 
میری راکھی کردا اے جانا گھمیار جاگداسی اپنی دھی فاطماں لئی جیہڑی چھے ورھیاں پہلے اک دن گھروں گئی تے مڑنہ آئی۔ 
فاطماں دے بھرا خموشی نال محلہ چھڈ گئے تے ماں روندیاں روندیاں مرگئی۔ 
ہن جانا اپنیاں اکھاں دا نور گاوکے فاطماں دے پیراں دی اواز اڈیکدا اے۔ 
اوہنوں سبھ اوازں حفظ ہوگئیاں نیں۔ 
کل کریم پورے دیاں ۔ 
ایہناں اوازاں نوں گنڈھ جوڑکے اوہ کہانیاں بنا لیندا اے کجھ سچیاں کجھ جوٹھیاں ۔ 
لوکی اوہدیاں گلاں تے ہسدے نیں تے کجھناں دلاں وچ اوہ گنجھلاں پا جاندیاں ۔ 
جس ویلے نوری بی بی صغراں دی ماں اگے جانے نوں اپنا پیو دسدی پئی سی اوس ویلے جاناگھمیار اپنے گلی وچ بیٹھا آندیاں جاندیاں نوں کہندا پیاسی کہ نوری پھتے حرامدے نال رلی ہوئی اے۔ 
اک ہور گل نوری بی بی صغراں دی ماں نوں کہی سی کہ یوسف دے ابے دے آن دی گل کسے ہور نال نہ کریں ۔ 
تے شام تائیں پورے کریم پورے نوں پتا لگ گیا کہ راتیں رحیما آیاسی۔رات 
نوں چودھری حق دا اک بندہ وی رحیمے دا پچھن آیا۔ 
اوس راتیں نوری بی بی پچھلی رات دی انیندی رج کے ستی۔ 
اگلی سویرے اٹھی تے نوری بی بی نوں اک ہور طرحاں دی فکر پے گئی جے اوہ پھیر آیا کوئی ہور آیا سوچیں پے گئی تیویں دا راکھا اوہدا خصم ، خصم نہ ہووے تے کوئی ہور ۔ 
پر ہووے ضرور لولا ہووے ، لنگڑا ہووے، کالا ہووے، ماتا مونہہ دا گاں ہووے ۔ 
کالے ماتا مونہہ دا گاں تے آکے اوہ رک گئی۔ 
کالا ماتا مونہہ دا گاں غفورا پہلوان روز رسولے ناء دی ہٹی تے والاں مچھاں نوں کنگھی کردا اے مونہہ پرے ول کرکے غفورا پہلوان۔ 
شیدے دا پتر ، شیدے دے بھائی سبھ ڈانگ مار۔ 
ایتھوں اگے نوری بی بی نوں ہور سوچن دی لوڑنہ رہی۔ 
اوس دن غفور نے شیشے دے اتوں دی ویکھیاتے نوری بی بی تپڑ دی اک موری وچوں اوہنوں تکدی پئی سی۔ 
غفورے نے ویکھیا تے نوری اکھاں نیویاں پالئیاں ۔ 
پچھے پتھری تے استرا لاندیاں رسولے دوواں نوں ویکھیا ۔ 
اک دوجے نوں تکدیاں رسولے کھبے گوٹھے دے پوٹے نال استرے دی دھار ویکھی۔ 
استاد عبداللہ دے دو کاریگراں وچوں اک تے تینڈی سواری یا بنی عرش بریں اتے گئی اے گاندا رہنداتے دوجا وہ شوخ جس گھر مہمان ہوگا دیاں تاناں نال دلاں دی چھت پھاڑدا۔ 
غفورا دووان مراثیاں نوں چپ کراندا رہندا پر اوہ کد مندے ۔ 
اج اوہ آپوں گن من کرن لگ پیا۔ 
پلے ہولی پھیرا اُچی ُاُچی ٹٹ جاندے مان حسیناں دے جس راہ تھیں سوہنا لنگھ جاندا دوویں کاریگر تے استاگر عبداللہ اپنے کم چھڈ کے غفورے نوں تکن لگ پئے پر اوہ سرنیواں پائی حسیناں دے مان توڑدا رہیا۔ 
شامیں استاگر اوہدا جوڑا ویکھدیاں کہیا کیہ گل اے غفوریا اج توں لال تے نیلیاں پھٹیاں چھوٹیاں بڑیاں کرگیاں ۔ 
اگلے دن غفورا رسولے نائی دی ہٹ تے گیاتے اوہنوں لگیا کہ اوہدی قمیض تے بڑی پرانی اے۔ 
کریم پورے دے لوکاں کول بہاتا ماریاں دو قمیضاں ہوندیاں ۔ 
اک ٹاکیاں لگی جیہڑی اوہ سیالاں نوں کم ویلے پاندے دوجی قمیض اوہ گھروں باہر جان لئی یا بازار جان لئی ورتدے ۔ 
جد ٹاکیاں والی قمیض وچ ہور ٹاکیاں لئی تھاں نہ رہندی تے اوہ دوجی قمیض نوں کم والی قمیض بن لیندے تے اک نویں قیمض سوا لیندے۔ 
بہتیاں ٹاکیاں لگی قمیض نوں اوہناں دیاں گھر والیاں دوجی قمیض نوں ٹاکیاں لان لئی سانبھ رکھدیاں ۔ 
دھوتی نوں سین دی لوڑ نہیں ہوندی ۔ 
جد دوھتی گھس کے چھاننی ہو جاندی تے اوہنوں پچھیوں کٹ اگلے پلیاں نوں سین پوا لیندے ۔ 
انج پچھلا پاسا اگلا ہو جانداتے اگلا پچھلا تے دھوتی چار دن ہور کڈھ جاندی۔ 
غفورے اک نویں قمیض ماسی بختاور راہیں نوری بی بی کولوں سوالئی۔ 
اپنی دوجی قمیض نوں کم دی قمیض بنا لیاتے وری بی بی دی سلی نویں قمیض پا کے رسولے ناء دا شیشاتے اپنی کنگھی ورتدا۔ 
ہن اوہ جیب وچ اپنی کنگھی رکھداتے دس ، باراں ورھیاں دے منڈیاں والیاں ہور وی گلاں کردا۔ 
پھتے حرامدے والی گل نوں پندراں کو دن بیت گئے نوری بی بی نوں لگدا جویں کئی مہینے ہوگئے۔ 
اک دن اوہ ڈھڈپیڑ دے بہانے ماسی بختاور نوں لے کے مشن ہسپتال گئی۔ 
اک میم ڈاکٹرنی تے اک کالی نرس نے اوہنوں اک چٹے نویں نکور بسترے تے پاکے اوہدے ڈھدنوں ٹوہیا۔ 
اوہدی چھاتی، کنڈ نوں ٹوٹی لاکے ویکھیا۔ 
ماسی بختاور باہر بیٹھی رہی ۔ 
کالی نرس نے نوری بی بی نوں گلیں باتیں ٹوہیا، کنے نیانے ؟ میاں کیہ کردا؟ مٹھیاں مٹھیاں گلاں نال کالی نرس نوری بی بی توں وچلی گل کہا لئی۔ 
فکر والی کوئی گل نہیں بھین کسے طرحاں دی وی تکلیف ہووے ایتھے آجاویں ساڈیاں سبھ ڈاکٹرنیاں ولائت پاس نیں۔ 
تے ایہہ پرچی سنبھال رکھیں ایہدے نال دی اک پرچی اوہنے ماسی بختاور دی فائل وچ لادتی۔ 
مشن ہسپتال وچ سینکڑا دو سینکڑے ہور دائیاں دیاں وی فائلاں سن۔ 
ایس زنانے مشن ہسپتال و چ ایہہ ماسیاں اپنے اپنے محلے توں مریضاں لیاوندیاں مفت علاج، مفت دا دارو، ودھ بمار تے اپریشن والیاں لئی روٹی پانی وی مفت۔ 
ہسپتال دا کم بماریاں دا علاج کرناتے مشن دا کم لوکاں دی آخرت سنوارنا اوہناں نوں عیسائی بناکے ۔ 
ایس لئی اوہ رسولی والیاں مریضاں دا اچیچا خیال رکھدے۔ 
رسولی بہتیاں کرکے اوہناں کڑیاں نوں پیندی جیہناں دے حالے ویاہ نہیں سی ہوئے ہوندے تے ایہنادں کڑیاں دیاں مانواں بدنامی توں ڈردیاں رسولی کڈھوا کے ہسپتال وچ ای چھڈ جاندیاں۔ 
مشن والے پادری نوں بلاکے ایس رسولی نوں عیسائی بنا لیندے تے ایہدا کوئی عیسائی ناں وی رکھ دیندے۔ 
جیویں مائکل ڈین، جان را بسن یا مرگریٹ فارمر، جین ہاروے یا کوئی ہور اجیہا ناں۔ 
دنیا وچ یسوع مسیح دے منن والیاں وچ اک وہر دا وداھا ہو جاندا۔ 
گھریں گھریں رسولی والیاں کڑیاں دیاں مانواں مشن ہسپتال نوں دعاواں دیندیاں تے اپنیاں دھیاں نوں گالھاں کڈھدیاں ۔ 
کسے نہ کسے جمعے شہر دی کسی مسیت و چ کوئی مولوی ممبر اتے چڑھ کے مشن ہسپتال نوں عیسائیاں تے انگریزاں نوں برا بھال کہنداتے اوہناں دے غارت ہون دیاں دعاواں منگدا۔ 
پر رسولی مریض نوں لیان والی ماسی نوں مشن ولوں دس روپے ملدے۔ 
تے شہردیاں ایہہ سینکڑا دو سینکڑے ماسیاں اپنے اپنے محلے رسولی والیاں کڑیاں دی ٹوہ وچ رہندیاں ۔ 
ماسی بختاور دی فائل وچ اک ہور پرجی فاطمہ ولد جانا گھمیار دی لگی ہوئی سی۔ 
چھ کو ورھیاں پہلے فاطماں دے ڈھڈھ وچ رسولی پے گئی ۔ 
ماسی بختاور اوہنوں مشن ہسپتال لے آئی۔ 
میم ڈاکٹرنی تے اک نرس نے فاطماں نوں ویکھیا، ٹوہیا تے ہسپتال وچ داخل کرلیا۔ 
رسولی بہت ودھ گئی سی ماسی راتیں فاطماں دے نال ہسپتال وچ رہی۔ 
اگلے دن فاطماں دے ڈھڈ وچوں اک تن سیر دی رسولی نکلی ۔ 
تن دن مگروں فاطماں ماسی بختاور نال تانگے وچ بیٹھ کے گھر آگئی ۔ 
تانگے دا کرایا وی ہسپتال والیاں دتا۔ 
فاطماں جد اپنی رسولی کڈھا کے گھر اپڑی تے اوہدی ماں نے سو سو شکر کیتا، نفل پڑھے تے بڑے پیر دی درگاہے چڑھاوا چڑھایا۔ 
پر فاطماں نوں راتیں نیند نہ پیندی ۔ 
اوہدے ڈھڈ و ہول اٹھداتے اوہدیاں چھاتیاں وچ پیڑ ہوندی۔ 
جد پیڑ بہتی ودھ گئی تے ماسی بختاور اوہنوں مڑ ہسپتال لے گئی میم ڈاکٹرنی نے اوہنوں ویکھیا بھالیا۔ 
دو پڑیاں دوائی دیاں دیتاں ۔ 
اک ہن پھکن لئی اک رات نوں سون ویلے تے اگلے دن آن دی تاکید کیتی ۔ 
دوجے دن ماسی بختاور اک گوانڈھن نال بازار گئی ہوئی سی تے فاطماں کلی ہسپتال چلی آئی۔راتیں 
آرام رہیا سی پر اج کل توں ودھ پیڑسی۔ 
میم ڈاکٹرنی دے کمرے وچ اک ہور میم بیٹھی سی، لما چوغا پائی ۔ا 
وہنے دھی فاطماں نوں گل لایا تے سچی پنجابی وچ اوہدا حال پچھیاتے کرسی تے بیٹھن لئی کہیا۔ 
چوغے والی میم فاطماں نوں اک دوجے کمرے وچ لے گئی۔ 
ایس کمرے دیاں چاروں کندھاں اتے نکے نکے نیانیاں دیاں تصویراں لگیاں سن۔ 
ہسدے مسکاندے ، گوٹھے چنگھدے ، کھیڈد ے نیانے۔ 
فاطماں نوں لگیا جیویں ایہناں نیانیاں و اک نیانا اوہدا وی اے۔ 
اس کمرے دی میم نے فاطماں دا ناں پچھیا پھیر اک رجسٹر پھرول کے اک چٹ کھی تے چوغے والی میم نوں پھڑادتی۔ 
چوغے والی میم فاطماں نوں مشن دے سکول لے گئی۔ 
ایتھے نکے نکے نیانے نکیاں نکیاں پینگھاں جھوٹدے سن۔ 
کجھ نیانے پینگھاں چھڈ کے مدر مدر کہندے چوغے والی میم دے دوالے ہوگئے ۔ 
میم اوہناں وچوں اک نوں چکیا، اوہدا مونہہ چمیاتے فاطماں نوں پھڑادتا۔ 
فاطماں دیاں لتاں کمبن لگ پئیاں ۔ 
اوہ بھنجے بیٹھ گئی۔ 
نکا نیانا اوہدی جھولی وچ پیاسی۔ 
فاطماں اوہنوں دوواں ہتھاں نال اپنے نال لالیا۔ 
ایس نکے نیانے دی کھبی گلھ فاطماں دی سجی چھاتی نال لگی ہوئی سی تے چھاتی وچوں ددھ وگدا پیاسی۔ 
اوس راتیں فاطماں دولمے چوغے والیاں دیسی میماں نال ڈیرہ دون جان والی گڈی وچ بیٹھی سی۔ 
اپنے پتر نوں ملن لئی اوہدے نال رہن لئی۔ 
جانا گھمیار اپنے بوہی اگے بیٹھا فاطماں نوں اڈیکدا تے پٹھیاں سدھیاں ماردا۔ 
چوبی ورہیاں دا غفورا دس باراں ورھیاں دے منڈیاں والیاں گلاں کردا۔ 
پر ایہہ کوئی حیران ہون والی گل نہیں سی۔ 
اوہنوں پتا ای نہیں سی کہ تیویں کیہ ہوندی اے۔ 
اک اوہدی ماں سی ۔ 
اوہ وی نکے ہوندیاں اوہنوں شیدے توں لکو کے روٹی دیندی سی۔ 
اجیہے بندے نوں جے تیہہ پینتی ورھیاں دی تیویں وی رگ بھر کے ویکھ لوے تے اوہنے تے آپوں نیانا ہو جانا۔ 
پر ایس توں اگے کیہ ؟ اوہنوں سمجھ نہیں سی آندا۔ 
پھیر اک دن اوہنے اپنی نویں قمض سواکے دتی اے۔ 
ایہدا تے اک بٹن ای لہہ گیاماسی توں ایہہ کیہ قمیض بھیج دیون میں بٹن لا دیاں گیباقی دا دن غفورا چپ چپیاتا اپنی دری بندا رہیا۔ 
نہ اوہنے حسیناں دے مان توڑے نہ ای کسے نال گل کیتی۔ 
قمیض بھیج دیویں میں بٹن لادیاں گی نوری دی ایس گل نوں الٹا پلٹا کے ایہدے وچوں لکیا مطلب ڈھونڈدا رہیا۔ 
راتیں نوری بی بی دے گھر اگے گیڑے ماردا رہیا۔ 
اک وار تپڑاتے اک پر چھاواں آکے رک گیا۔ 
غفورے ہمت کرکے کہیا میرا بٹن ٹٹ گیاتے اپنی بانہہ تپڑدے اندرکردتی۔ 
نوری لٹکداکف پھڑیا تے اوہدیاں انگلاں دے نونہہ غفورے دی بانہہ اتے پھر گئے ۔میں 
ایتھے انھیرے وچ کیویں بٹن لاواں غفورا بوہے دے اندر آ گیاتے نوری اوہدے اگے کوٹھری ول ٹرپئی۔ 
نوری بی بی دے گھر دی اک کوٹھری گلی وچ کھلدی سی۔ 
جیہدے وچ رحیما اپنا ترکھانا کرداسی۔ 
ہن اوہدے تے پتراں مگروں ایہہ کوٹھڑی نوری دے کس کم غفورے نے مولے پہاڑئے نوں کہہ کے ایہہ کوٹھری خالی کروا لئی۔ 
نوری بی بی دا اٹھ آنے کرایا گھٹ گیاتے مولے نوں اٹھ آنے ودھ ملن لگ پئے۔ 
کھڈی لان لئی غفورے کول پیسے نہیں سن۔ 
نوری نے آنے دوانیاں کرکے جیہڑے پیسے جوڑے سن غفورے نوں قرض دے دتے۔ 
غفورا دو ؤنے فی جوڑا اوہدا قرضہ لاہندا رہے گا۔ 
نوری دے ویڑھے وچ کھلرے بوہے نوں دنے دوویں پاسیوں جندرے لگے رہندے ۔ 
نوری ولوں وی تے غفورے ولوں وی۔ 
پھیر وی صغراں دی ماں تے دوجیاں گوانڈھناں نوں تماکھو دی بو ندی۔ 
کریم پورے دے کل گھمیار، ترکھان جولاہے بابو سبھے حقہ پیندے تے سارے گھراں وچ تماکھو دی بو ہوندی ، پر نوری بی بی دے گھر پہلے ایہ بو نہیں سی ہوندی ۔ 
ہن بند بوہیوں وی غفورے دے حقے دیاں لپٹاں آندیاں تے گوانڈھناں ایس بو وچوں وکھ وکھ مطلب کڈھدیاں ۔ 
غفورے خوشئے تندور والے نال حساب بن کرکے نوری بی بی دا گھر پکیا کھانا لالیا۔ 
دوپہرتے رات د ی روٹی سویر دی چاہ وی۔ 
سویرے اوہ دو کلچے لے آندا۔ 
اک اپنا اک نوری لئی۔ 
کدی اوہ اپنا کلچا دوجے دی چاہ وچ ڈوب کے کھاندے ۔ 
روٹی سانجھی کرن نال دوجے کم وی ونڈے گئے۔ 
غفورا آٹا دیندا۔ 
دال سبزی وی۔ 
اٹھویں دسویں ادھ پاگوشت تے کسے دن کھیر والے چاول۔ 
کھڈی دا قرضہ لاہن لئی غفورا سرنیواں پائی اپنیاں دریاں بندا رہندا۔ 
حسیناں دے مان توڑن والے گاؤن بھل گیا۔ 
ہن اوہ آپو ں استاگر سی۔ 
اوہدی کوٹھری دے نال اک شریف تیویں دا گھرسی۔ 
شریفاں وچ شریفاں وانگ رہنا چاہیدا محلے داری لئی اوہ ہر آندے جاندے نال سلام دعا لیندا۔ 
اوہناں دی نیانیاں دی خیر خیریت پچھداتے حقے دی صلح ماردا۔ 
لوکاں نوں کہندا مینوں پہلوان نہ آکھیا کرو۔ 
میں وی محنت مزدوری کرداں ، تہاڈے وانگوں ۔ 
اپنی دال روٹی لئیشامیں بابو احمد دین کمیٹی بابو اپنی اک کرسی اک وادھو منجی گلی وچ ڈاہ کے بیٹھدا۔ 
غفورا اچیچا اوتھوں دی لنگھداتے کھڑیاں کھڑیاں اک دو گھٹ بابو دے حقے دے مار لیندا۔ 
جس دن بابو بیٹھن لئی کہنداتے منجی تے بیٹھ کے بابو دیاں گلاں تے ہاں جی آہو جی ٹھیک اے جی کہندا ۔ 
اوہدے جان مگروں بابو احمددین کمیٹی بابو دوجیاں نوں کہندا غفورا سمجھدار اے ۔چنگا 
بندا اے اک دن دیہاڑی توڑکے اوہ بابو کرم دین نال مچھیاں پکان لئی گوہے بالن اکٹھا کردا رہیا۔ 
راتیں نوری کہیا ایہہ کم دی ضروری نیں ۔ 
چار جوڑے ہو جاندے تے غفورا اوہناں نوں برش مار ، تہہ لاکے بازار ویچن لئی لے جاندا۔ 
ہن بانیا اوہنوں میاں جی کہندا۔ 
جوڑے ویچ گرھ آندیاں نوری لئی کوئی مٹھی شے ضرور لیاندا۔ 
اک دن سوچدا پیاسی پئی نوہریے دی ہیٹوں برفی لے چلاں ۔ 
اینے وچ اگوں کسے بڑھک ماری اوہ آیا کریم پورے دا بدماش ۔ 
اج بچ کے نہ جاوے لکڑ بازار دے چار بدماش اوہدا راہ ڈکی کھڑے سن ایہناں نوں اک سانگاں دے میلے غفورے نے بکریاں وانگوں اگے لایاسی۔ 
غفورا کھڑا ہوگیا۔ 
دھوتی اچی کرکے لنگوٹ بنا لیا۔ 
پیسیاں ولی ڈب گھٹ کے بنھ لئی بانہاں اچیاں کیتیاں ۔ 
جتیاں پیروں لاہیاں تے پچھے مڑکے شوٹ لادتی۔ 
چار پنج گلیاں نٹھدا نم والے چوک نکل آیا۔ 
لنگوٹ کھولیا، جتیاں پیریں پاکے کریم پورے آگیا۔ 
گھر آکے ڈب دے پیسے مڑکے گنے تے باہر چلا گیا، نوری لئی مٹھائی لین۔ 
مولوی فرزند علی دیو بندی حافظ صفدر نوں ملداتے بڑا مٹھا ہوکے پر وچوں کوڑ کھاندا۔ 
مسیت دا مولوی اوہ جماعت وی اوہی کراندا، اوہدی مسیت وچ سکول لگدا۔ 
پر کمیٹی دی امداد حافظ صفدر کھاجاندا اے ۔ 
ہر روز ماوانال کڑ کردے کپڑے پاکے مسیت وچ آوڑدا اے جیویں اوہدے پیو دی ریاست ہووے۔ 
ایتکی سکول دا انسپکٹر سکھ سی۔ 
مسیت وڑن توں پہلوں حافظ صفدر اوہدے کن وچ کہیا سردار صاحب اپنے بوٹ مینوں پھڑا دیو۔ 
ایہہ ساڈا گوردوارا اےسردار بوٹ لاہندیاں کہیا چنگا کیتا مینوں یاد کرادتا، میں تے بھل ای چلیاسی ۔ 
پر اپنے بوٹ میں آپ پھڑاں گاسردار حافظ توں بڑا خوش ہایا مسیت نوں گوردوار کہن توں ۔ 
تے مدرسہ شان اسلام دی بڑی ودھیا رپورٹ لکھ گیا۔ 
حافظ صفدر شامیں ایہہ رپورٹ مسیت کمیٹی دے سارے ممبراں نوں دکھائی اوہناں دے گھریں جاکے تے بڑی شاباش لتی۔ 
مولوی فرزند علی دیو بند وچ خطبہ سکھدیاں سکھیا سی کہ پہلے اک فقرہ بنا لوو، اوہدے نال دو جا جوڑو پہلے نال جور کھا ندا، پھیر تیجا، چو تھا، پنجویں تے ضرور کوئی نہ کوئی سبحان اللہ کہہ دیو ے گا۔ 
جے تہاڈی خطابت وچ زور اے تے اداز دا اتار چڑھا وی ٹھیک تے اٹھویں فقرے تے تکبیر دا نعرہ لگ جاوے گا۔ 
جیویں ایہہ فقرےوا ایہہ گل سچی اے ایہہ گل حتی کے ایس وچ شک دی کوئی گنجائش نہیں مولوی صاحب دا استاد کہندا فرزند علی، گل نوں ایسی طرح اگے ودھا ندے جاوو۔ 
کتے تاں جا کے وجے گی ۔ 
مولوی فرزند علی فقرے بنا نے شروع کیتے انسپکٹر سکھ سی سکھ جٹ بوٹ ہوندے نیں سکھ جٹ انسپکٹر نے بوٹ پائے سن اوہ سکول دے معا ئنے لئی آیا بوٹ پاکے سکول مسیت وچ لگدا اے ـ سکھ سکول انسپکٹربو ٹاں سنے مسیت وچ آوڑیاـ ایہہ آخری فقرہ سکھ سکول انسپکٹر بو ٹاں سنے مسیت وچ آوڑیا ٹیپ دا فقر بن گیا مولوی فرزند علی دے مونہوں آپون نکلیا سبحان اللہ ایہہ فقرہ تکبیر دے ست نعریاں برابر سی۔ 
راتیں عشا دے مگروں مولوی فرزند علی ماسٹر غلام نبی دے گھر ساری مسیت کمیٹی نوں اکٹھیاں کر لیا تے مسیت دی حرمت بارے اک حدیثاں بھری تقریر کیتی۔ 
فقرے نال فقرے جو ڑدیاں اخیر وچ اپنا شیپ دا فقرہ کڈھ ماریا۔ 
ــ سکھ سکول انسپکٹر بوٹاں سنے مسیت وچ آوڑیا مسیت کمیٹی نے نعرے تے نہیں مارے پر بار بار لا حول ولا تے بعوذباللہ کہندے رہے۔ 
اگلے دن فجرے فجرے مسیت دا غسل شروع ہو گیا۔ 
کریم پورے دے کل ویہلے منڈے کھوہ دے دوالے ہو گئے تے استاوا بھرن لگ پئے۔ 
غفورا ہتھ وچ جھاڑو پھڑی ماسٹراں وانگوں منڈیاں تے حکم چلاندا تے اک دوجے نوں گا لھاں کڈھن توں منع کردا۔ 
پا گلو ڈرو، ایہہ رب دا گھر اے غسل دی شامیں حافظ صفدر قرآن کریم اتے ہتھ رکھ کے کہیا کہ اجیہی کوئی گل نہیں ہوئی۔ 
سگوں سکھ انسپکٹر تے مسیت چ انج تعظیم نال و ڑیا سی جیویں گور دوارے وچ۔ 
پر مسیت کمیٹی اپنا فیصلہ کری بیٹھی سی۔ 
احترام مسجد لئی ہن سکول مسیت وچ نہیں لگے گا تے حافظ صفدر اک وار پھیر اپنے سکول لئی کوئی ہور تھاں ڈھونڈن لگ پیا۔ 
اگلے جمعے مولوی فرزند علی دیو بندی اپنے خطبے وچ اللہ تعالی دا لکھ لکھ شکر ادا کیتا کہ حالے وی فر زندان توحید احترام مسجد لئی اپنیاں جاناں قربان کرن لئی تیار نیں، جیہناں پہلے کدی مسجد وچ پیر نہیں س پایا اوہناں وی مسجد دے غسل وچ بھر پور حصہ لتا۔ 
غفورا پہلوان فدا یاں اسلام دی زندہ مثال اے۔ 
ایہناں فدایاں اسلام دے ہوندیاں اسلام تے کدی آنچ نہیں آسکدی ۔ 
غفورا پر نا دلھیٹی فجرے فجرے مسیتے جاندا۔ 
مولوی تے دوجے نمازیاں نوں ویکھ ویکھ کے فرض پڑھ لیندا۔ 
سنتاں دی تھاں اوہ اک پاسے بیٹھ کے دند کریددا رہندا تے سارے نمازیاں دے مگروں مسیتوں جاندا۔ 
حافظ صفدر اپنے سکول لئی کوئی ہور تھاں ڈھونڈدا رہیا تے منڈیاں نوں چھٹیاں ہو گئیاں اوہ گلیاں وچ آوارہ پھرن لگ پئے۔ 
ایہناں بچیاں نوں، قوم دے نو نہالاں نوں آوارہ پھردیاں ویکھ کے مولوی فرزند علی دیو بندی دا دل اکھدا۔ 
ایہناں نو نہالاں دا مستقبل روشن بنان لئی مولوی صاحب آپوں سکول کھو لن دا ارادہ کر لیا۔ 
مسیت کمیٹی نے وی مولوی صاحب دے ایس نیک ارادے نوں سلاہیا تے ہر طرح دی امداد دا وعدہ کیتا۔ 
میاں بد ر دین دا مکان کرائے تے لے کے مولوی صاحب اگلے جمعے مدرسہ گلستان اسلام دا اعلان کر دتا تے کریم پورے دے لوکاں نوں ایس کار خیر وچ حصہ لین دی دعوت دتی۔ 
کریم پور ے دے لوکاں کول کا ر خیر لئی پیسے بہت گھٹ ہوندے۔ 
جمعہ پڑھن آندیاں تے اوہ انج وی اپنیاں جبیاں خالی کر کے آندے۔ 
رکوع سجدے جاندیاں جے اوہناں دے آنے دوانیاں جیبوں ڈگ کے رڑھ جاندے تے اوہ نماز پڑھدے یا اپنی رزم پچھے نٹھدے۔ 
مولوی فرزند علی ایہناں نوں چنگی طرح نانن لگ پیا سی تے توفیق والیاں نوں وی اوہنے چندے دا اک بکسا مسیت دے بوہے نال بنھ دتا۔ 
عشا مگروں ایہدا جندرا کھول کے دوانیاں چوانیاں کٹھیاں کر کے گھر لے جاندا تے گن کے اک کاپی وچ لکھ لیندا تے اپنی بمار بیوی لئی اک پا ددھ وی لوا لیا۔ 
غفورا چندے لئی دوانیاں چوانیاں دین توں تے رہیا۔ 
اوہ ہتھیں ایس کار خیر وچ حصہ لین لگ پیا اوہ نویں سکول وی سفیدی رات ویلے کردا اپنی کھڈی توں ویہلیاں ہو کے۔ 
ادھی راتیں لوکی گا مو دی ہٹی توں گھر جاندیاں گھڑی لئی غفرو ے کول رک جاندے ، گلاں کرن لئی ـ غفور یا، ایہہ کونا تے توں بالکل ای چھڈ گیا ایں غفوریا، ایہہ کونا تے توں بالکل ای چھڈ گیا ایں غفوریا، تیری سفیدی وچ سفید گھٹ اے فجرے فجرے غفورا مسیتے ضرور جاندا مولوی تے دوجے نمازیاں نوں اپنی شکل دکھان لئی تے اپنی رات دی کار گزاری دسن لئی۔ 
رسولا نائی ہر دا ڑھی، ہر خشخی والے نوں لیندا، جیویں کھلم کھلا غفورا نوری نال بے نکا حا رہندا پیا۔ 
ایہنوں مسیت وچ ورڑن نہیں دینا چا ہیدا ۔ 
رسولا یہہ سوچدا ای رہیا کہ محلے والے غفورے نوں شہروں کڈھ دین تے رسولے دا نوری نال نکاح پڑھا دین۔ 
پر محلے داراں رسولے دی سوچ نوں غوریا ای نہ۔ 
غفورا بے نکا حا نوری نال رہندا رہیا تے رسولے نے اپنی سوچ دا کانٹا بدل لیا جے رسولا نہیں تے غفورا وی کیوں ؟ مدرسہ گلستان اسلام کھلن توں کجھ دن پہلے مسیت کمیٹی دے چودھری ماسٹر غلام نبی، مولوی فرزند علی دیو بندی ، کریم پورے دے ہور آکو تے غفورا سکول لئی چندہ کرن گھر گھر ماسٹر غلام نبی کسے سکول دا ماسٹر نہیں سی۔ 
اوہ ہر گو پال ہوزری فیکٹری دا ماسٹر سی۔ 
لالہ ہر گوپال دی فیکٹری وچ کم کرن والے سارے مسلمان سن تے اوہناں توں کم وی کوئی مسلمان ای لے سکدا سی۔ 
ایہہ کم سی ماسٹر غلام نبی دا۔ 
اوہ گا لھ مندے، دھو نس ، چھٹی کران دیاں دھمکیاں نال اوہناں نوں کمیں لائی رکھدا۔ 
تے لالہ ہر گوپال مٹھے بولاں نال تے عید تے شبراتے انعام تے دیوالی تے مٹھائی نال۔ 
لالاجی نے مولوی فرزند علی دے سکول لئی چار روپے چندا دتا۔ 
ایہہ چار چاندی دے روپئے تے اپنیاں اٹھ دھیلیاں اک تھاں وچ رکھ کے ماسٹر جی تے دوجے کارخیرا والیاں کریم پورے دے لوکاں دے جا بوہے کھڑکائے۔ 
ماسٹر غلام نبی ہر گھر والے دے ناں نال صاحب یا میاں یا بابو لاکے اوہنوں دسدا کہ مسلمان دے نیانیاں نوں تعلیم دی کنی لوڑ اے تے مولوی فرزند علی ایہہ دسدا کہ تعلیم لئی اک دورہم دین والے نوں آخرت وچ ستر دینار ملن گے۔ 
چند اکٹھا کرن والی ایس ٹولی دے دوسرے بندے وی جزاک اللہ ، سبحان اللہ کہندے۔ 
سبھ توں پچھے غفورا کھڑا، کھڑا، سرتے پرنا ولھیٹی ۔ 
مسکینی تے عاجزی اوہدیاں اکھاں وچوں ڈلھ ڈلھ پیندی۔ 
مولوی فرزند علی دیو بند دا مدرسہ گلستان اسلام کھل گیا۔ 
منڈے ودھدے گئے۔ 
غفورے تے نوری دی فکر مندی دی ۔ 
نوری ہن آس نال سی۔ 
ماسی بختاور کہیا فکر دی کوئی گل نہیں ۔ 
ایویں اک رسولی بندی پئی ۔ 
یک جاوے گی تے مشن ہسپتالوں کڈھوا لویں۔ 
میں نال چلی چلاں گی۔ 
غفورا کہندا میں فتوالے آواں گا۔ 
ایہہ بچہ ساڈا اے۔اسیں 
ایہنوں پالاں گے پڑھاواں گے ساڈا وی کوئی ناں لین والا ہووے گا۔ 
نوری دا تے غفورے دا نوری نوں اپنے پترویکھیاں دو ڈھائی ورھے ہوگئے سن۔ 
راتیں اپنے ڈھڈ اتے ہتھ پھیر دی تے اوہدیاں اکھاں وچ ہنجو آجاندے ، خوشی تے ہرک دے ہنجو۔ 
نوری بی بی پچھلے چھے ورھے مہینیاں توں گوانڈھناں نال رحیمے دے آن جان دی گل کر چھڈ دی۔ 
کجھ یقین کرلیندیاں ۔ 
کجھ چپ ہو رہندیاں ۔ 
غفورے مولوی فرزند علی توں مسئلہ پچھن دی کنی وار کوشش کیتی ۔ 
پر مولوی دا سکول چل پیاسی۔ 
ہن اوہ وی ماوا والے کپڑے پانداسی۔ 
غفورے نے اوہدے سکول لئی اینا کم کیتا۔ 
خطبے چ فدایاں اسلام وی بنیا ، پر ہن مولوی اوہنوں ویکھ کے دوجے پاسے کجھ ویکھن لگ پیندا۔ 
اوہدا اپنا مولوی نہیں تے ہور کون اوہنوں مسئلہ دسے گا ؟ فتوا دیوے گا؟ جد توں غفورے نوری دے گھر دی روٹ لائی سی اوہ ہر کسے نال اچیچا سلام دعا لیندا، گل کردا نیویاں ہوکے۔ 
ہر کسے دیاں اکھاں وچ بھائی چارا، ہمدردی لوڑدا پر کے نظر نہ آئی۔ 
اک رحمت پینجے اک واری کہیاسی۔ 
غفوریا، نوری دیاں چوپڑیاں کھائی جا موٹائی ہوئی جا قسمے رحمتا، میں تے کدی ایداں سوچیا وی نہیں یارں نال وی جھوٹھے بولداں ہن غفورے نوں رحمت پینجا یاد آیا۔ 
رحمت پینجا کلا بنداسی جیہنے غفورے نوں یار کہیاسی۔ 
یار رحمتا ، بھلا دس تاں ، کسے تیویں دا خصم دو سال توں نٹھیا ہووے اوہ طلاق نہیں لے سکدی ؟ دوجا ویاہ نہیں کرا سکدی؟ ایدہے چوتھے پنجویں رحمت غفورے نوں رائیاںوالی مسیتے لے گیا۔ 
غفورے پنج پیسے داتیل پایا تے رحمت مولوی بدر دین نوں کہیا؟ میاںجی ، دعا کرنا غفورے لئی، رب یاں مشکلاں اسان کرے بیشک ، اللہ قادر اے، رحمان تے رحیم وی اگلی جمعرات غفورے مولوی نوں سوا پنج آنے دتے مسیت دے تیل لئی تے رحمت مسئلہ پچھیا میاں جی ، ایہہ اک تیویں کدیں طلاق لے سکدی اے ؟ مولوی صاحب فرمایا طلاق دین دا حق صرف مرد نوں ہوندا۔اوہ 
تن واری طلاق کہہ دیوے تے عورت نوں طلاق ہوجاندی اے۔ 
یاں ، وعورت خلع منگ سکدی ای تے خلع دینا خاوند دی رضا تےہے۔ 
پر جے عورت دے خلع منگن دی وجہ توں قاضی قائل ہو جاوے تے اوہ نکاح تنسیخ کر سکدا ہے۔ 
مبارک، تنسیخ نکاحدی تیجی صورت ہے۔ 
مبارک اوس طریقہ تنسیخ نکاح نوں کہیا جانداے جد دو ویں فریق یعنی میاں تے بیوی باہمی رضا مندی نال اپنے ازدواجی رشتے نوں ختم کرنا چاہن ۔مبارک 
لئی ایہہ ضروری ہے کہ اک ملاقات وچ،بیک وقت ای فریقین اپنی رضا مندی دسن تے ایسی رضا مندی دے نال ای یعنی اوسی وقت توں نکاح تنسیخ قرار پاوے گا۔ 
البتہ طلاق ، خلع ، مبارک تناں حالتاں وچ۔ 
طلاق ، خلع یا مبارک دے قرار پانے توں چھے مہینے بعد ای عورت دا دو سرا نکاح کرسکدی اے۔ 
ایس تون پہلوں نہیں رحمت پچھیا میاں جی جے خاوند کتے چلا گیا ہووے۔ 
کسے نوں پتا ای نہ ہووےاوہ گیا کتھے؟ بے شک ، ایہہ اک الگ مسئلہ ہے۔ 
ایہدے لئی سانوں فریقین دے عقیدے نوں ساہمنے رکھ کے اقدام لینا ہووے گا۔ 
یعنی خاوند دا لاپتا ہونا۔ 
اوہ جنگ تےگیا ہوے ،بحرییا بری سفر تے گیا ہووے، یا تجارت لئی کسی ہور ملک گیا ہووے تے اوہدے متعلق کسے نوں کوئی خبرنہووے کہ اوہ زندہ ہے یا نہیں ۔ 
ایس حالت وچ ۔۔۔۔۔۔ 
فقہ حنفیہ دے مطابق بیوی نوں نوے سال انتظار کرنا ہووے گا، چار ویہاں تے دس سال۔ 
۔۔۔۔۔۔۔ 
امام مالک دے مطابق بیوی صرف ست سال انتظار کرن توں بعد ویکھنا ایہہ ہے کہ فریقین فقہ حنفیہ نوں مندے ہن یا امام مالک دے پیرو کار ہن رائیاں دی مسیتی جاندیاں رحمت رستے وچ غفورے نوں ٹچکریاں کردا رہیا۔ 
پر ہن مڑدیاں لگدا جیویں دوواں نوں سپ سنگھ گئے ہون۔ 
ہن تائیں اوہ دوویں اپنے آپ نوں پکے مسلمان سمجھدسن اج اوہناں نوں پتا لگا کہااوہناں نوں اپنے فقے دا وی پتا نہیں ۔ 
کریم پورے تائیں اپڑدیاں اوہناں نوں اپنی مسلمانی تے وی شک پین لگ پیا تے اوہ سچے مسلماناں وانگ اپنے دل وچ کمبن تے رب توں اپنے گناہاں دی بخشش منگن لگ پئے۔ 
غفورے مولوی والی گل نوری نال نہ کیتی۔ 
نہ ای غفورے شیدے ابے نال ۔ 
اوہنے کدی، کسے نال وی نوری دی گل نہیں سی کیتی۔ 
بس اک ایہہ رحمت پینجے نوں دل دا بھیت دسیاسی۔ 
جدوں توں غفورے نے اپنی کھڈیلائیسی شیدا اباتے شیدے دے بھرا روز گھڑی دو گھڑی لئی غفورے کول آبیٹھدے۔ 
حقے دی گھٹ تے ایدھرلیاں اودھرلیاں مار کے چلے جاندے۔ 
گامو دی ہٹی تے کسے نے کجھ گل کیتی تے شیدے نے کہیا غفورا میرا پتر اے، متریا سہی، پرہے تے ساڈا منڈا۔ 
ساڈی کوئی دھی بھین نہیں ادھلی۔ 
غفورے نے زنانی گھر پالئی تے کیہ ہوگیا۔ 
ایہہ مرداں دے کم نیں رسولے نائی اچے پنڈوں اپنے چھوٹے بھائی نوں بلا لیا، اچا، لما، سنڈھے ورگا، پلیا گلو۔ 
سرکتھے مکدا۔ 
دھون کتھوں شروع ہوندی پتا نہ لگدا۔ 
رسولے ہوا بنھی کہ ہنے تن سال دی کٹ کے آیا اے۔ 
دوجے چودھریاں دا بندا وڈھ دتاسی۔ 
ساڈے چودھریاں کہیا گلو حالے ایدھر اودھر ہوجا‫ بگے پچھیا رسولیا ، توں کہنداسی ایہنوں ست خون ماف نیں۔ 
پنڈوں کیوں نٹھ آیا؟ ایس لئی کہ جے اک خون کردیوے تے باقی رہ گئے پنج۔ 
بندے نوں اپنے خون بچا کے رکھنے چاہیدے نیں کیہ پتا اوہنوں ایس شہر وچای اک ادھا خون ہورکرنا پے جاوے شیدے خشخشی کراندیاں کہیاں گلو ، شکلوں تے نہیں لگدا توں قتل کر سکداں سچ آکھےد او چودھری جی، میں اوس بندے نوں نہیں وڈھیا، اوہدی آپوں آئی ہوئی سی۔میں 
تہاڈا چاکر، چودھری جی کوئی کم دسو، گلو حاضر اے شیدا کوئی کم دسیاں بناں ای چلا آیا۔ 
گلو ہیٹوں باہر بنچ اتے بیٹھا رہندا۔ 
رسولے اوہنوں سکھایا سی ، توں لوکاں دیاں گلاں تے ہاں، ہوں ، ای کرنا اے۔ 
نہ ، نکر، نہیں پونی بنچ تےپسریا گلو او گھدارہنداتے منڈے گلو نائی نوں گلو پہلوان کہن لگ پئے۔ 
نوری دی رسولی ودھدی گئی۔ 
اخیر اوہنے اپنا فیصلہ کرلیاـ آون والا پروہنا رحیمے دا تیجا نیانا اے۔کجھ 
گوانڈھیاں چپ رہندیاں، کجھ گھریں جاکے رب نوں پچھدیاں لوکی اینا جھوٹ کیویں بول لیندے نیں ـ؟تے اپنیاں دھیاں قرآن شریف پڑھن توں اٹھا لئیاں۔ 
مشن ہسپتال ماسی بختاور دی فائل وچ اک ہور کاغذ لگاسی۔ 
نوری دا۔ 
ایس کاغذ اتے تاریخاں لکھیاں سن۔ 
تے آخری تاریخ دی اڈیک سی۔ 
دن نیڑے آندے گئے، ماسی بختاور بڑا زور ماریا پر نوری مشن ہسپتال نہ گئی۔ 
نوری دا بھائی زمان خاں تے بھرجائی دو نیانیاں سنے پٹیالیوں آگئے۔ 
رحیما نہ آیا۔ 
اوہنے حالے تائیں چودھری حق دے اٹھائی روپے نہیں سن موڑے۔ 
کیس گھریں ہویا۔ 
ماسی بختاور ہسپتالوں اک چھوٹی ڈاکٹرنی بلا لیائی۔ 
غفورا اپنیاں دریاں بندا رہیا، سر نیواں پائی پر دل اوہدا نوری دی کوٹھی وچ دھک دھک ردا، دس توں ڈھائی وجے تائیں ۔ 
ماسی بختاور چھوٹی ڈاکٹرنی دا کالا بکسا چکی نوری دے گھروں نکلی۔ 
کسے نے کسے ہور نوں پچھیاکاکے دا پیو اوہ کوٹھری وچ دریاں کون پیا بندا؟ ڈھائی توں مغرب ، اوہدے مگروں غفورا اپنی کوٹھری بند کرکے گلیاں وچ آواگون پھردا رہیا۔ 
پھیر بابے ٹاہلی والے دی قبر تے جاکے سون گیا۔ 
اگلے کئی دن اوہ اپنے پتر دیاں شکلاں بناندا رہیا۔ 
مریے ورگا؟ نوری ورگا؟ جھولے جیہنے پیندے شکل کوئی نہ بندی۔ 
نوری دے دسواں نہان مگروں زمان خان اپے ٹبر نوں لے کے پٹیالے چلاگیا۔ 
غفورے نے کہیا بندیا گھر چل، اپنے اڈے توں کنا چر پرے رہیں گا میم ڈاکٹرنی دے کمرے وچ ڈاکٹرنی،کالی نرس تے مدرولیم بیٹھیاں ہن۔ 
اوہناں اگے ماسی بختاور دی فائل پئی اے۔ 
یسوع مسیح دے منن والیاں وچوں اک دا گھاٹا ہوگیا اے ۔ 
اوہناں دی سوچے نوری دی رسولی نال جیہڑا اک مسیح دا وادھا ہوناسی اوہ نہ ہویا۔ 
تے وادھے دا نہ ہوان گھاٹا اے۔ 
اوہ اسی مسئلے تے وچار کردیاں ہن۔ 
ماسی بختاور کہیا نوری ایہہ تیر ےکاریگرک نے کیہ گناہ کیتا، تندوراں توں روٹیاں کھاندا پھردا۔ 
تے ویٹرھے دا جندرا کھول کے غفورے نوں روٹیاں دا چھابا ٹینڈیاں دی کولی پھڑا دتی۔ 
نال پولے جیہا کہیا مبارک غفورے دیاں کالیاں گلھاں سج کے اودے بینگن ورگیاں ہوگئیاں ۔ 
گھر مڑدیا ں ماسی نوں رسولے نائی اکھیں اکھیں پچھیاتے ماسی اوہدے کن وچ کہیا۔ 
مونہہ ماتا دا ح نہیں باقی بالکل غفورے تے گیا اے رسولے نائی ہر داڑھی ہر خشخشی والے نوں کہیامونہہ ماتا داح نہیں باقی بالکل غفورے تے گیا اے کریم پورے دے لوکی بہتیاں کرکے اٹھوارے دے اٹھوارے داڑھی مندندے تے اک خشخشی نال تن چار مہینے کڈھ لیندے۔ 
تے رسولا نائی اپنا حقہ لے کے باہر بنچاتے آے بیٹھ گیا۔ 
ہر لنگھن والے نوں بلاکے اپنے کول بٹھاندا۔ 
حقے دی نڑی اوہدے ول کرداتے کہندا مونہہ ماتا داغ نہیں باقی بالکل غفورے تے گیا اےچونہاں دناں وچ کریم پورے دے نیانیاں سیانیاں دے مونہہ تے اکو گل سی مونہہ ماتا داح نہیں باقی بالکل غفورے تے گیا اے۔ 
غفورا آٹا دال لین نکلدا تے منظور نوں مونڈھے لا کے نال لے جاندا منظور دیاں نیلیاں اکھاں سن اپنی ماں ور گیاں رنگ چٹا تے نین نقش اپنے نانے شناور خاں دے ۔ 
پر رسولے نائی لوکاں نوں اینی وار غفورے تے گیا اے کہیا سی کہ اوہ لوکاں نوں سچی مچی نکا غفورا لگدا۔ 
غفورا اوہنوں مونڈھے لائی باہر پھردا رہندا۔ 
ہولی ہولی لوکاں نوں منظور حسین دا اصلی مونہہ مہاندرا سمجھ آن لگیا تے اوہناں ویکھیا منظور حسین وچ تے رسولے نائی دی دسی کوئی گل وی نہیں ۔ 
ایہہ گل رسولے نائی نوں چنگی نہ لگی۔ 
تے مشن والیاں دی ماسی بختاور نوں بلا گھلیا۔ 
اگلے دن ماسی بختاور بابو کرم دین دے گھر گئی۔ 
پھوڑے پھنسیاں دی ملہم دین۔ 
تے کہن لگی بی بی مینوں تے کسے دی گھر جاندیاں شرم آندی اے۔ 
پر بی بی ایہدے وچ میرا کیہ قصور، میرا کم تے کیس کرنا۔ 
ایہہ نہیں پچھنا کیہدا اے۔ 
رحیمے تے ورھیوں ایس گھر پیر نہیں پایا۔ 
غفورا کیویں اوہنوں مونڈھے لائی محلے وچ لگا پھردا اے شریفاں دا محلا گھر گھر جوان کڑیاں بیٹھیاں۔ 
۔۔۔۔‫ 
احمد دین دے گھرایہی ساریاں گلاں تے کجھ ہور اکھیں ویکھیاں ایس توں اگے بی بی میں کیہ دساں ۔۔۔۔ 
چودھری حق دے گھر کڑیاں نوں اندر گھل کے چودھرانی دے کن وچ گلاں۔ 
چودھرانی تھوڑے تھوڑے چر مگروں ہائے میں مر گئی چلہے پینی وغیرہ کہندی جاندی۔ 
بابواں، چودھریاں دے گھروں ایہہ گلاں دوجے گھریں اپڑیاں کریم پورے دے کل گھریں اپر گئیاں۔ 
گلی وچ جانا گھمیار منجی تے بیٹھا کہی جاندا۔ 
نوری غفورے نال رلی ہوئی اے۔ 
حرامدے دے نیانے جمدی اے ہن لنگھن والے ہسدے نہ، سوچیں پے جاندے۔ 
گھر گھر دھیاں، جوان کواریاں۔ 
نوری غفورے دیاں گلاں اوہناں دے کنیں وی پنیدیاں ہونیاں۔ 
پتا نہیں کیہ کیہ سوچدیاں، کیہ کیہ تصویراں بنا ندیاں۔ 
کل نوں کیہ کر بیٹھن سبھ ماں پیو فکر مند۔ 
رسولا نائی سبھ نوں ودھ فکر بابو احمد دین کمیٹی بابو دی داڑھی مندیاں کہن لگا۔ 
بابو جی ، پورا محلا غفورے ، نوری توں تنگ اے۔ 
گھریں گھریں جوان دھیاں ان ویا ہیاں سبھ لوکی اپنے اپنے گھریں سوچدے نیں۔ 
گا مو دی ہتی تے گلاں کر دے نیں۔ 
مینوں کہندے نیں پر بابو جی اسیں لوک غریب غربا۔ 
کیہ کر سکدے آں ؟ ایہہ تے تہاڈے کرن دا کم اے۔ 
بڑے لوکاں دا۔ 
کریم پورے تے تہاڈا بڑا احسان ہووے گا۔ 
ایڈی لمی تقریر مگروں جد رسولے نائی دی زبان تے استرے نے ساہ لیا تے بابو احمد دین کہیا۔ 
رسولیا میں کیہہ کر سکداں ـ؟ اسیں کیہ کر سکدے آں ؟ سبھ کجھ بابو جی، ایہناں بے حیا واں نوں محلے چوں کڈھا دیو اوہ کیویں ؟ بابو جی میں بوٹے بلشٹر نال گل کر بیٹھاں ۔ 
اوہ کہندا تسیں محلے والے اکٹھے ہو جاوو۔ 
عدالتی کا ر روائی میں کرا دیاں گا۔ 
مجسٹریٹ نوں کریم پورے لیانا میرا کم اک دن قربا ن علی ٹھیکیدار نے محلے دے کل آگواں دی روٹی کیتی۔ 
رسولے نائی اوہدے بھائی گلو تے بو ٹے بلشٹر نوں وی بلایا۔ 
اوس دے اگلے پنج ست دن ایہہ لوکی اک دوجے دے گھر آندے جاندے رہے پر شیدا ابا تے اوہدے بھائی ہن غفورے ول گھٹ ای گیڑا ای گیٹرا مار دے۔ 
بوٹا بلشٹر اک عدالتی کاغذ اتے کسے عرضی نویس توں لکھا کے اک درخواست بحضور صاحب بہادر جناب ڈپٹی کمشنر ـ ـــ لے کے آیا ۔ 
بابواں، چودھریاں دے دستخط کروا کے ایہہ درخواست رسولے نائی کول چھڈ گیا کہ اپنے تے ہوراں دے انگوٹھے لگوا رکھیں۔ 
ست دستخطاں تے پندراں ویہہ انگوٹھیاں نال سجی سجائی ایہہ درخواسے بوٹا بلشٹر عدالت جمع کروا آیا۔ 
ایس درخواست وچ بڑی اوکھی اردو فارسی وچ لکھیا سی کہ ایہہ عور ت مسمات نوری فاحشہ ہے۔ 
بد کردار ہے اک شخص مسمی غفورا نال غیر منکوحہ رہ رہی ہے۔ 
ایہدے نال کریم پورے دے شریف لوکاں دی شرافت خراب ہوندی ہے۔ 
ایس لئی ایس عورے نوں محلے وچوں کڈھ دتا جاوے وغیرہ وغیرہ۔ 
ایس درخواست دے ست دستخطاں وچوں اخیرلا دستخط فتح محمد ولد تاج دین دا پھتا حرامدا اک دن بے سمجھا تے پھڑیا گیا۔ 
اوہ رسولے توں داڑھی مناندا پیا سی کہ رسولے کہیا پھتیا جان لگیاں ایہہ اک درخواست تے دستخط کردا جاویںـ رسولے دا استرا اوس پھتے دی شاہ رگ اتے سی۔ 
کھبا گوٹھا اوہدی ساہ دی نالی اتے تے دو انگلاں اوہدے ٹھوڈی اتانہہ کیتی ہوئی سی۔ 
پھتا نہ تے سر ہلا کے ہاں، نہ کر سکدا نہ ای مونہوں بول سکدا سی۔ 
رسولے اوہدی ایس چپ نوں ہاں بنا لیا تے دسیا کہ غفورے تے نوری محلے وچ بڑا گند پایا اے تے محلے داراں اوہناں نوں ایتھوں کڈھن لئی ایہہ درخواسے لکھی اے۔ 
پھیر رسولا دستخط کرن والیاں دے ناں گنان لگ پیا۔ 
جد پھتا حرامدا دستخط کر کے رسولے دی ہیٹوں نکلدا پیا سی تے رسولے واج دتی پھتیا ، توں گواہی وی دینی اے۔ 
ویکھیں اوس دن گھچی نہ مار جاویں پھتے جواب دتا ایہہ کیویں ہو سکدا رسوہیا ۔ 
توں تے شاہ رگ توں وی نیڑے پر وچوں پھتا برا گھا بریا ہویا سی۔ 
نوری دے گلاس والی گل تے اوہ اکا ای بھل گیا سی۔ 
پر ک؛د غفورا نوری دے گھر دے سودے لیان لگ پیا تے پھتے نوں فکر پے گئی۔ 
جے نوری غفور نوں دس دتا؟ غفورا تے بڑا زہری بندہ اے۔ 
اوہدے متھے لگن توں بچن لئی پھتا اپنا ، تن پیسے پنچر، والا سائن بورڈ چار گلیاں پرے لے گیا۔ 
چار گلیاں پرے تے ورھے ڈیڈھ ورھے مگروں رسولے نائی ہن ایہہ نواں فضیتا کھڑا کر چھڈیا۔ 
جے نوری دے وکیل زرع کردیاں گلاس دا پچھیا؟ میں انکاری ہو جاواں گا بے شک عدالت تے میری گل من لوے گی پر غفورا پہلوان تے مینوں کدی نہیں بخشے گا۔ 
پادری مسیح داس دے کمرے وچ میم ڈاکٹرنی ، کالی مس تے ماسی بختاور بیتھے ہن۔ 
ماسی بختاور پادری مسیح داس نوں بوٹے بلشٹر دا حلیہ تے اوہدے گھر دا پتا دسدی اے۔ 
پندراں ویہہ دناں مگروں اک اتواریں اک افسر جیہا افسر تے اک منشی جیہا منشی رسولے نائی دی ہٹی آئے۔ 
بابو کرم دین ، احمد دین وغیرہ دا پچھدے۔ 
رسولے نائی اوہناں ونوں گلی چ کرسیاں ڈاہ دتیاں تے اک میز وی۔ 
جیہناں لوکاں نوں پتا سی اوہناں پہلے ای رسولے دی ہٹی وچ بھیڑ کر چھڈی سی تے باہر کندھاں نکراں نال لگے کھڑے سن۔ 
ہوراں نوں بلان لئی رسولے منڈے نٹھا دتے۔ 
منشی نے اپنے کا لے بکسے نوں چابی لا کے کھو لیا۔ 
اوہدے وچوں اک پھٹی کڈھ کے میز تے سجادتی پنڈت رام ناتھ شرما ۔ 
مجسٹریٹ در جا اول پھیر کجھ کاغذ مجسٹریٹ صاحب دے اگے رکھ دتے تے بہت سارے کاغذ تے اک قلم دوات اپنے اگے۔ 
نیانے سیانے مجسٹریٹ صاحب دے دوالے انج اکٹھے ہوگئے جیویں سنڈھیاں دی لڑائی والے دن۔ 
گلو پہلوان اوہناں نوں پچھے پچھے کردا۔ 
منشی حاضری لئی تے پہلا ای بابو کرم دین غیر حاضر نکلیا۔ 
کسے نے کہیا اوہ مچھیاں پھڑن گیا اے۔ 
پیشی توں چار دن پہلوں بوٹا بلشٹر پھتے دی ماں نوں دسدا پیا سی کہ ایس اتوار عدالت لگے گی۔ 
پھتے ایہہ گل سن لئی تے گھچی مارن دی فکریں۔ 
پے گیا۔ 
درخواست تے اوہنے نظر نہیں سی ماری پر رسولے دی گنائے نانواں وچوں اوہنوں بابع کرم دین کم دا بندہ لگیا۔ 
بابو نوں کوئی دس دیوے کسے نے کسے تھاں مچھی ویکھی اے اوہ دینا جہان دے کم چھڈ کے اوتھے ٹر جاوے گا۔ 
پھتا اوہدے گھر اک رقعہ چھڈآیا کہ جمال پور دی ڈھن وچوں پچھلے اتوار کسے شکاری اک بندے جیڈی مچھی پھڑی اے۔ 
بابو کرم دین اگلے دن پھتے نوں آ پھڑیا۔ 
پھتے بڑا زور ماریا اوس دن مینوں بڑے کم نیں تے بابو جی اوس دن میری گواہی وی اے پر بابو کرم دین کہیا گواہی تے میری وی اے۔ 
پر خصماں نوں کھاوے عدالت۔ 
اسیں مونہہ انھیرے چل پواں گے ۔ 
پنڈت رام ناتھ شرما مجسٹریٹ در جا اول دی عدالتے پہلا بابو کرم دین غیر حاضر سی تے ستواں فتح محمد ولد تاج دین وی۔ 
ہوراں دستخطاں انگوٹھیاں والیاں وچوں کجھ حاضر سن کجھ غیر حاضر۔ 
مسمات نوری زوجہ رحیما دی حاضری منشی اوہدے بوہے اگے جاکے لائی ۔ 
کاکے منظور حسین دی وی۔ 
مسمی غفورا غیر حاضری۔ 
پنڈت رام ناتھ شرما مجسٹریٹ درجا اول دی عدالت وچ بابواں ، چودھریاں، جولاہیاں ، گھمیاراں جنے بیان دتے لگداسی جیویں کسے وکیل اوہناں نوں پڑھائے ہون۔ 
بابواں ، چودھریاں گلاں تے اوہی کیتیاں پر اپنی عقل ، اپنی زبان ورتدیاں ، بوٹے بلشٹر دی نہیں انگوٹھیاں والے گلاں اگے پچھے کرگئے۔ 
ان پڑھ جو ہوئے ۔ 
وچ وچ اپنی روز ورتوں دی بولی بول جاندے تے منشی دے پلے نہ پیندی تے بوٹا بلشٹر اوہدا سوکھی پنجابی و ترجمہ کر دیندا۔ 
کل بیاناں دی فرد سیر ڈیڑھ سیر وہوگئی۔ 
ایہناں سیر ڈیڑھ سیر بیاناں دا نچوڑ ایہہ سی کہ نوری تے غفورا بے نکاحے رہندے پئے نیں اویہناں دا اک حرام دا نیانا وی اے۔ 
ایہناں توں محلے دے شریف لوکی بڑے تنگ نیں تے ایہناں نوں کریم پورے وچوں کڈھ دتا جاوے۔ 
غفورا حاضری ویلے غیر حاضری سی ہن کسے اوہنوں ویکھیاتے کہیا اوہ کھڑا غفورا منشی نے غفورے نوں بلاکے حاضری لائی ناں ؟ غفورا باپ دا ناں ؟ کسے بھیڑ وچوں کہیا ایہہ ایہدے مترئے پیو دا ناں اے ۔ 
تے منشی پچھیا اصلی باپ دا ناں ؟ غفورے نوں لگیا جیوں منشی اوہنوں پچھلگ کہیا ہووے ۔ 
اوہنوں گالھ کڈھی ہووے۔ 
منشی اوہنوں ویہہ ورہیاں پہلے دا جیرا لگیاتے اوہدے کول پئی سیاہی دی دوات اٹ دا ٹوٹا غفورے اٹ چکی تے جیرے نوں کڈھ ماری ۔ 
دوات تے پچھے کھڑے اک بندے نوں جا لگی پر منشی دا مونہہ نیلو نیل ہوگیا۔ 
چوکھے چھٹے مجسٹریٹ تے پے گئے تے غفورے دی اپنی قمیض وی رنگی گئی۔ 
منشی نے میزتے ڈلھی سیاہی وچ ہولڈر دا ڈوبالاکے فرد وچ لکھیا مسمی غفورا ولدیت نا معلوم دا دماغ درست نہیں مسمات نوری بی بی زوجہ رحیما نے کہیا ایہہ سبھ لوک جھوٹھ مار دے نیں۔ 
منظور حسین میراتے رحیمے دا پتر اے۔ 
غفورا میرا کاری گر اے میری کھڈی تے کم کردا اے تے مینوں دو آنے فی جوڑا کھڈی دا کرایا دیندا اے۔ 
ایس توں ودھ میں ایہنوں نہیں جاندی ۔ 
لوکاں رولا پادتا ایہہ جھوٹھ بولدی اے پچھلے کئی ورھیاں توں تے رحیما جواریئے نوں کسے ویکھیا ای نہیں ۔ 
اوہ کدی نہیں آیا۔ 
کسے نے کہیا منڈا حرام دا اے۔ 
جد مجسٹریٹ پچھیاـ بی بی ، اپنی صفائی وچ ہور کجھ کہنا اے ؟ تے نوری بی بی اُچی اُچی پشتو بولن لگ پئی۔ 
جیویں اوہ اپنی مشین اتے لمی پے کے اُچی اُچی پشتو بولدی سی تے رحیما بڑ بڑ کردا باہر چلاجانداسی۔ 
نوری بی بی دے گھر دے باہر لگی عدالت تے کل خلقت چپ ہوگئی۔ 
نہ اوہناں بڑ بڑ کیتی نہ اپنی تھاؤں ہلے۔ 
اوہ نوری دا مطلب چنگی طرح سمجھدے سن پر ایہدا ترجما سوکھی پنجابی یا دنیا دی کسی وی ہور زبان وچ نہیں ہو سکدا۔ 
عدالت دا فیصلہ ۔۔۔۔۔۔۔ 
غفورا حوالات بند اوہدے تے توہین عدالت دا مقدمہ چلے گا۔ 
۔۔۔۔۔۔۔ 
گلو نے غفورے دے مونڈھے اتے ہتھ رکھ کے اوہنوں بنچ اتے کیلیا ہویاسی۔ 
۔۔۔۔۔۔۔ 
مسمات نوری اٹھ دناں دے اندر کریم پور چھڈ جاوے۔ 
۔۔۔۔۔۔۔ 
کاکے منظور حسین دی نگہداشت ، پرورش لئی اوہنوں کسی سرکاری منظور شدہ ہسپتال دے سپرد کیتا جاوے۔ 
بوٹے بلشٹر ہتھ اچا کرکے اپنی پگ دا شملا ٹھیک کیتا۔ 
سبھ توں پچھے کھڑے دو سپاہیاں بوٹے بلشٹر دا ہتھ ویکھیاتے اگے ودھے۔ 
لوکاں نوں ہٹاندے میم ڈاکٹرنی تے کالی مس لئی راہ بناندے مجسٹریٹ صاحب دی میز کول آکھلوتے میم ڈاکٹربی اک نکی جہی کالی کاپی، سونے دی مہر لگی سر کہہ کے مجسٹریٹ صاحب دے اگے رکھ دتی۔ 
پنڈت جی اوہنوں اگیوں پچھیوں ویکھیا انگریز دیاں بنائیاں شئیاں دا جواب نہیں ورقے پھرولے تے اوہدے وچوں ناں تے نمبر منشی نے لکھیا۔ 
منشی فرد وچ میم ڈاکٹربی دے دستخط کروالئے۔ 
پنڈت جی کرسی توں ادھے اٹھدیاں تھینک یو مچ آبلا یجڈ، میڈم کہہ کے کالی کاپی میم صاحب نوں موڑ دتی۔ 
پنجاں مہیناں دے منظور حسین نوں کالی مس گودی چکیا ہویاسی تے سپاہی راہ بناندے اوہناں نوں وڈی سڑک دؤول لے گئے جتھے اک کالی کپڑے دی چھت تے تاراں والے پہیاں والی کار کھڑی اوہناں نوں اڈیکدی سی۔ 
بیان دیندیاں اُچی اُچی پشتو بولدیاں نوری بی بی دا سنگھ سک گیاسی اوہنے گھڑے وچوں اک کولی پانی پیتا تے جاکے اپنی منجی تے لمے پے گئی۔ 
اتھاں دناں وچوں اج دا دن کڈھ کے ست دن رہ گئے۔ 
نوری جنازہ نوریواہ پیا جانے نوری تے گندا نالا وگدا رہیا نوری وڈا آنا فیض نال میرا پہلا واہ شملے چ پیا۔ 
سبط حسن دا کہنا اے، واہ واہیات توں بنیا اے۔ 
اصل وچ ایہہ اک پنجابی اکھان دی دوجی ٹنگ اے۔ 
پورا اکھان اے راہ پیا جانے یا واہ پیا جانے راہ تسیں کسے پینڈو توں پچھ کے ویکھ لووتے واہ اوس کیفیت داناں اے جد تسیں اک مشین گن پھڑی اوس راہ دسن والے دا ناں پتا پچھدے پھردے او۔ 
شملے وچ کجھ کلرک اپنے آپ نوں بڑا علم پچھانو جاندے تے ادڈیاں اچیاں کرکے ٹردے۔ 
جد اکٹھیاں ہور طرح طرح اک دوجے اتے اپنے علم دا رعب پاندے ۔ 
اک دن اک بندے مینوں پچھیاتوں فیض پڑھیا اے ؟می کہیا آہو ، پر ہن یاد نہیں پیندا۔ 
تیجی چوتھی چ پڑھیا سی کہن لگا میرا مطلب اے نقش فریادی میں کہیا تیرا مطلب غلط اے۔ 
ایہہ نقش فریادی نہیں ۔ 
ایہہ ہے، نقش فریادی ہے کس کی شوخی ع تحریر کا غالب دے دیوان دی پہلی غزل دا پہلا مصرعہکہن لگا میں فیض دی کتاب دی گل کرداں ۔ 
پھیر اوہنے مینوں لمیاں پالیاتے نقش فریادی سناندا رہیا۔ 
اوہدے مگروں میں بڑا چراک مشین گن ڈھونڈ دا رہیا تے فیض احمد فیض تے فیض لدھیانوی دا پتا پچھدا رہیا۔ 
پاکستان ٹائمز چھاپن دیاں تیاریاں ہو گئیاں سن، میں میاں صاحب نون پچھیاـمیاں صاحب ایڈیٹر کون ہووے گا ؟کہن لگا فیض احمد فیض کاوس ویلے میاں افتخار الدین شملے دیاں پہاڑیاں بن کے میرے آلے دوالے گھمن لگ پیا۔ 
جد مینوں سرت آئی تے میں اپنی کڑنوں کہیا فکرنہ کر۔ 
ایہہ شاعر بندہ اے۔ 
کوئی سفارش پواکے فوج وچ وی جاوڑیاسی۔ 
ایہہ ایڈیٹری نہیں کر سکدا۔ 
ایڈیٹری بڑی اوکھی شے اے۔ 
توں فکر نہ کر پر فیض ایڈیٹری کردا رہیا۔ 
لوکی کہندے اپنی شاعری ورگی۔ 
لوکی کہندے ، میں نہیں کہندا۔ 
میں تے اپنی کڑنال جھوٹھ بولدا رہیاتے وس گھولدا رہیا۔ 
اگست دے شروع وچ میں لدھیا نے گیاتے اوتھے بڑیاں گولیادں ، گولے ورھدے سن پر میں ٹکیا رہیا۔ 
کدی کدی سوچدا ایتکیوی فیض ہتھ نہ کر جاوے۔ 
مہینے کو مگروں مڑ پاکستان ٹائمز دے دفتر اپڑدیاں تے مظہر کہن لگا توں آگیاں ؟ نٹھ کے فلیٹی جا۔ 
فیض تنیوں لین جا رہیاپر فیض چلا گیا سی تے میں اپنی کڑنوں پہلی وار ہسدیاں سنیا۔ 
فیض لدھیانے دے کیمپاں وچ کھجل ہوندا رہیا۔ 
لاشاں پچھاندا رہیا۔ 
تیجے چوتھے مڑیاتے میری میزتے پندراں ویہہ تصویراں سٹ کے چلاگیا۔ 
مونہہ اوہدا لٹکیا گوڈیاں نوں لگداسی تے رنگ وی ہلدی ورگا ہویاسی۔ 
مینوں فکر جیہی پے گئی کہ فیض جو اینی چھیتی چلا گیا ایہہ تصویراں وچ کوئی بمب نہ رکھ گیا ہووے۔ 
سبھ توں ہیٹھلی تصویر اک لاش دی سی۔ 
میرے بیلی کالیے دی لاش ۔ 
فیض مینوں پھیراندرلی مارگیا۔ 
باقی دا غصہ اوہنے لکھ کے کڈھ لیا۔ 
ہسپتال وچ میرے ڈاکٹر مینوں کہیا تیرا یڈیٹر گرفتار ہوگیا اے میں کہیا اچھاکہن لگا توں حیران نہیں ہویا؟ میں کہیا نہیں۔۔۔۔ 
ہاں ، ہاں ، ہویاں ۔ 
بہت حیران ڈاکٹر کہن لگا ہن توں آرام نال ما ے جاتے ویکھ اٹھنا بیٹھنا وی نہیں میں چدر مونہہ تے لے لئی سو دن چور دا اک دن سادھ دا۔ 
ایہنے اک دن پھڑا ای جاناسی۔ 
پاکستان بنن توں پہلوں ایہہ اچے افسراں ، گورنراں دیاں چٹھیاں کیچ کرکے چھاپ دینداسی تے سکٹری ایٹ، گورنر ہاؤس تے نویں دلی وچ کھپ پے جاندی۔ 
مینوں ایہہ نہیں پتا فیض ایہہ کم کیویں کرداسی پر کرداسی پر کردا ضرور سی۔ 
ہن پاکستان بن گیاسی پر چور چوریوں جاندا ہیرا پھیری توں نہیں جاندا۔ 
کجھ لوکان اچی اچی کہیا ایہہ غدار نیں ایہناں ملک، حکومت ، عوام وغیرہ دے خلاف سازش کیتی اے تے وزیراعظم جلسیاں جلوساں وچ مکے دکھاندا پھردا۔ 
پر میں نہیں مندا۔ 
میرا جی کیہندا اے ایس سارے فسانے دی وچلی گل کوئی چٹھی اے جیہڑی فیض نے پھڑلئی سی تے ایہہ گل خان صاحب نوں چنگی نہیں لگی۔ 
ہن شاعراں قفس پنجریاں وغیرہ بارے شعر لکھ لکھ کے دفتراں دے دفتر بھر چھڈے نیں پر میں اینا تھوڑا دلا کسے بندے نوں جیل وچ نہیں ویکھ سکداں، بھاویں اوہ فیض ای کیوں نہ ہوے۔ 
فیض نوں میں جیل وچ ملن نہیں گیا۔ 
اینا کردا رہیاں کہ اوہدیاں نطماں ، غزلاں ، رسالیاں والیاں کول ویچدا رہیا۔ 
ایدہے وچ وی فیض مینوں ہتھ لا جاندا۔ 
اکو گل دسداں۔ 
اک دن ایلس مینوں کہیا ایہہ غزل فلاں بندے نوں دینی اے، ویہہ روپے لے کے۔ 
میں فلاں بندے نون فون کیتا کہن لگاشامیں تیرے گھر آکے لے لواں گاکہیا پیسے لیندا آویں شامیں اوس بندے مینوں ویہہ روپے پھڑائے تے غزل پڑھن بیٹھ گیا۔ 
بڑی واہ واہ مگروں کہن لگا ایس غزل دے نال تے شراب ہونی چاہیدی میں اوہنوں اک گلاس بیئر دا دتا اک آپ ورت لیا۔ 
کہن لگا بس میں کہیا ایہو تیری جیب وچ ویہہ روپے نہیں اگلے دن ستاں و چ تیراں پلیوں پاکے ایلس نوں دتے ۔ 
اوہدے مگروں میں ہر بندے نوں پہلے ایلس کول بھیجدا رقم دین لئی جد اوہ پلائی وڈ دی کندھ دے پاروں سبھ اچھاکہہ دیندی تے میں فیض دی غزل اوس بندے نوں پھڑا دیندا۔ 
پر فلاں والے تیراں میرے اندر کڑکڑکڑکڑ کردے۔ 
اک دن میرے کول سگرٹاں لئی پیسے نہیں سن تے میں ایہناں تیراں راپیاں نوں گن رہیاسی۔ 
اپنے وچ اختر عارف میرے کمرے آ وڑیا تے میرے کن وچ کھسر پسر کرن لگ پیا۔ 
میں کہیا کھل کے گل کر پر اوہ کھسر پسر کردا گیا۔ 
ٹیلی پرنٹر تے فیصلہ آگیاسی۔ 
کہن لگا ویکھیں نہ ، نیوز روم وچ ساڈا سبھ دا خیال اے کہ فیض تے اوہدی فیملی دے نیڑے ہوندیاں توں ای ہن فیض دی فیملی بارے تے گل ٹھیک اے۔ 
پر فیض ؟ نہ فیض والی گل جھوٹھی ۔ 
فیصلہ اخباراں وچ وچ چھپ گیاتے لوکی مینوں کہندے تیرے یار نوں صرف چار سال دی ہوئی؟تے میں بڑا بھیڑا پیندا۔ 
فیض نوں کسے دسیا کہ میں پنجابی کہانیاں لکھداں تے اوہنے پنجابی نظماں لکھنیاں شروع کردتیاں ۔ 
ہن اوہ کدی کدی کسے بندے نوں اپنی پنجابی نظم دے کے میرے کول گھلدا اے تے اوہ بندہ مینوں پچھدا اے فیض دی ایہہ نویں نظم پڑھی اے ؟جد میں کہناں کہناں نہیں تے اوہ مینوں نظم سنان لگ پیندا اے ۔ 
اوس دن میرے کولوں کارٹون نہیں بنداتے ایڈیٹر مینوں کھاؤں وڈھوں کردا اے۔ 
ہن میں اوہنوں کیہ دساں۔ 
اج توں تن چار دن پہلے حمید اختر مینوں فون کیتا۔ 
انور توں فیض صاحب بارے پنج منٹ دی گل بات کرنی اے میں کہیا کیہڑا فیض ؟ کہندا بکواس نہ کر سکھ نوں جد غصہ آندا اے تے اوہ کہہ کے سچی پنجابی بولدا اے۔ 
مینوں غصہ انگریزی وچ آندا اے۔ 
میں کہیا تے فون بن کردتا۔ 
میرا خیال اے میرے پنج منٹ ہوگئے نیں ۔ 
گندا نالا وگدا رہیا میرے گھردے تھلے اک نالا وگدا اے۔ 
میرا مطلب اے میرا گھر اوپر اے، ہیٹھاں ہٹیاں تے ہٹیاں دے نال دی ایہہ نالا لنگھدا اے۔ 
ایہہ نالا نہ تے نالی جنا چوڑا اے نہ نالی جنا تنگ۔ 
پھیر وی گل کرن دی لوڑوں ایہنوں نالا کہنا بہتا ودا جھوٹھ نہیں ہووے گا۔ 
اسی نالے بارے میں دسیا نہ ، کہ ایہدے کنڈھے تے ہٹیاں نیں تے ایہہ ہٹیاں والے بڑے صفائی پسند۔ 
ہر روز فجرے فجرے ایہہ اپنیاں ہٹیاں وچ بوہکر دیواندے نیں ، جھاڑ پونجھ کرواندے نیں تے ایس صفائی ، جھاڑ پونجھوں کمایا کل مال ایس نالے وچ روڑھ دیندے نیں ۔ 
ایہہ نالا کتوں کتوں چھتیا اے تے کتوں کتوں ان چھتیا۔ 
تے ہٹیاں دے ایس کوڑے تے گند مدان دی ایہہ بھیڑی عادت اے کہ ہر اٹھویں ، دسویں ایہہ نالے دی کسی چھتی تھاں وچ جاکے بہہ جاندا اے ۔ 
نالا ڈکیا جاندا اے ۔ 
نالے دا گند پانی نالیوں نکل کے ہٹیاں دے اگے سیر کرن لگے پیندا اے تے ہٹیاں والے اچی اچی کارپوریشن نوں گالھاں کڈھن لگ پیندے نیں۔ 
چرکاں پہلے ہٹیاں دے ساہمنی تھاں کچی ہوندی سی۔ 
تے جدوں نالا ڈکیا جاندا ایہہ تھاں چھپڑ بن جاندی ۔ 
ڈکا کھلن مگروں وی چھپڑ سکن نوں کئی دن لا دیندا، گارا دوتن دن ہورلے لیندا۔ 
کجھ راہیاں دیاں بوٹاں ، جتیاں تے پیراں نال لگ کے ایدھر اودھر ہو جانداتے پچیا دھپ ہوا نال مڑگھٹا بن جانداتے گاہک مڑ ہٹیاں اگے اٹاں دے فرش بنوالئے۔ 
ایہدا سبھ توں ودھ فائدہ نہرو ترکھان نوں ہویا۔ 
جیہدا گھر بار ، ہٹی ، سبھ کجھ پپل دی گٹھ اے۔ 
اوہدی ہٹی، گھر تے کل ویڑھا پیسا دھیلا لگیاں بناں پکا ہوگیا۔ 
راہ جاندیاں اک طوطیاں کبوتراں والے نوں ایہہ فرش چنگا لگاتے اوہ اتوار دے اتوار اپنے پنجرے ، ڈبی کھلارکے ایتھے مجمع لان لگ پیا اوہدا کبوتر ٹانگا واہندا، طوطا توپ چلانداتے بیا نیانیاں ، سیانیاں توں پیسے پھڑ پھڑ کے بھائی دی گلے وچ پاندا جاندا، وچ وچ ایہہ طوطیاں والا کجھ اتوارں آپوں وی اڈاری مار جاندا اے تے ساڈے حاطے دے نیانے کہندے اوہ کئی ہور شہر کمان گیا اے۔ 
پر گندا نالا وگدا رہنداتے ہٹیاں والیاں دی صفائی پسندی کارن کدی کدی ڈکیا وی جاندا اے ۔ 
میں آپ تے کدی ویکھیا نہیں پر سدھی گل اے ایہہ ڈکا کھولن دا کم علاقے دا جمعدار ای کردا ہووے گا۔ 
اصل وچ ایہہ کم چوہڑے دا ہوندا، جمعدار دا نہیں ۔ 
جمعدار تے چوہڑیاں دا افسر ہوندا اے، اپنے ماتحت چوہڑیاں توں کم لین لئی ۔ 
جمعداراں دے اتے دروغا ہوندا اے۔ 
اوہناں دے اتے سینٹری انسپکٹر ، افسر ، ہور افسرتے بہت اچیاں جاکے ہیلتھ افسر آندا اے۔ 
تے اسیں غیر چوہڑے ، چوہڑے نوں اوہدا دل رکھن لئی جمعدار کہندے آں۔ 
جیویں اک واری پنجاب سرکار اپنی مشہوری لئی اک قانون بنایا سی کہ اگے توں کمی نوں معین آکھیا جاوے۔ 
تے ایہہ معین لوکی ہن تیک اوس قانون دی اگ بال کے چوہدریاں دیاں چلماں بھرددے نیں ۔ 
ایہہ صفائی دے عملے بارے اینیاں گلاں کرن دا میرا مطلب ایہہ سی کہ ایس توں اگے جد وی میں کسے جمعدار دی گل کراں تے تسیں سمجھ لووں کہ اصل وچ ایہہ کسے چوہڑے بارے گل اے۔ 
ساڈے گھر جیہڑی جمعدارنی کم کردی اے اوہدا گھر والا وی کسے علاقے دا جمعدار اے۔ 
پر مینوں لگدا اے کہ روڈا وڈا کم چور اے۔ 
ایسے لئی اوہنوں ہر چار چھ مہینیاں مگروں نوکریوں جوابا مل جاندا اے۔ 
جیہناں دنیں اوہ ویہلا ہوندا اے اوہ ساڈی تے اپنی مائی دے دوجے گھراں دے پھیر ے پاندا رہندا اے۔ 
تے بے سیوں ای مینوں سلام جی ــسلام جی تہاڈے بچے جیندے رہن کہندا رہندا اے۔ 
تے کدی کدی رب نوں میریاں عزتاں تے مراتبے اچے کرن دی وی سفارش کردا اے۔ 
نال دے نلا اوہ اپنے نیانیاں دی بماری یا آٹا لین دے بہانے ہر گھروں ہر پنجویں ، ستویں اک اک دو دو روپے وی اکٹھے کردا رہندا اے۔ 
جد اوہدے کول سو روپے ہو جاندے نیں تے اوہ اوس اہلکار نوں جیہنے اوہنوں نوکریوں کڈھیا سی ایہہ سو روپے دے کے مڑ جمعدار بھرتی ہو جاندا اے۔ 
پر ایس مہنگائی تے بے برکتی دے زمانے وچ بندیاں دیاں لوڑاں نہیں مکدیاں۔ 
ودھدیاں ای جاندیاں ۔ 
اوس اہلکار نوں ہر چار چھ مہینے مگروں مڑ سو روپے دی لوڑ پے جاندی اے تے روڈا مڑ ویہلا ہو کے مینوں سلام جی، سلام جی کردا سو روپے جوڑن لگ پیندا اے۔ 
تے گندا نالا وگدا رہندا اے میں ایس نالے نوں اپنے گھر دے وادھرے توں ویکھدا رہناں۔ 
ایس گل توں ایہہ نہ سمجھناں کہ میں ہر ویلے ای ایس گندے نالے نوں تکدا رہناں تے مینوں دنیا وچ ہو کوئی کم کار نہیں ۔ 
میں وی تہاڈے وانگوں اک مزدور ، قبیلہ دا بندہ آں۔ 
میری وی مائی تے نیانے تے اوہناں دیاں دی لوڑاں ، منگاں تے بحث کرن دیاں عادتاں ۔ 
میرا مطلب اے کدی کدی میں سڑک پاسے ول آکے کھلوناں تے ایویں ای یا ویلا ٹپائی کہہ لوو سڑک اتوں لنگھدی مخلوق ، موٹڑاں سایئکلاں نوں ویکھدا رہناں۔ 
نالا میں دسیا نہ کہ ہٹیاں دے نال دی لنگھدا اے اوہدے اتے وی میری نظرپے جاندی اے ایہدے وچ کیہ برائی اے۔ 
اتوار دے دن میں ایہہ کم کجھ ودھ کرناں، ویہلا جو ہوناں۔ 
پچھلیاں دس ویہہ اتواراں توں دو جوان جیہے منڈے اتوار دے اتوار دوپہر کویلے آکے ایس نالے دی صفائی کر جاندے رہے۔ 
اپنے کڑتے لاہ ، لنگوٹے کس ایہہ واری واری نالے وچ اتر جاندے تے اک کسی نال ایہدے وچوں گارا، روڑے تے ہور اوٹ پٹانگ شیواں کڈھ کے ایہدے کنڈھے اتے ڈھیریاں لائی جاندے۔ 
ایہناں وچوں اک دوجے نیتی کہندا تے نیتی پہلے نوں‫ کہہ بلاندا۔ 
نیتی تے پھیکے دوواں دے سریر نہ تے سکے سن تے نہ ای موٹے پر، اوہناں دیاں لتاں بانہاں دے پٹھے ٹاہلی دی لکڑ دے بنے لگدے۔ 
دنیا دی صحت انجمن دا کہنا اے کہ ترقی کردیاں قوماں نوں یعنی سانوں کھان لئی پورا نہیں ملدا۔ 
پھیر ساڈے ایہناں جمعدارواں دی تنخواہ، آمدنی تے اینی گھٹ اے کہ ایہناں دا تے آٹا وی نہیں پورا ہو سکدا۔ 
کوٹھے اتوں جد میں نیتی تے پھیکی نوں نالا صاف کردیاں ویکھداتے سوچدا کہ ایہناں دی صحت اینی چنگی نہیں چاہیدی جنیکہ لگدی اے۔ 
جدوں میں چھوٹا ہونداسی تے جیونی ساڈا کوٹھا لاہندی سی تے کسے دن کم مگرو ں میری ماں نال، چوکھا پرے بہہ کے، گلاں وی کردی ۔ 
اوہدے جان مگروں میری ماں کہندی ایہناں جمعداراں دی کمائی بڑی حق حلالدی ہوندی اے ۔ 
پر مینوں سمجھ نہیں سی آندا کہ میلا چکن والیاں دی کمائی کیویں حق حلال دی ہو سکدی اے۔ 
نالے جمعدار تے مسلمان وی نہیں ہوندے ۔ 
جیونی دی اک چھوٹی بھین سی۔ 
اک دن جیونی اپنے گھر والے نوں نال لے کے کسے پنڈ اپنی چھوٹی بھین لئی منڈا ویکھن گئی ۔ 
منڈا چوہدریاں دے کم دوجے پنڈ گیا ہویاسی۔ 
جد مڑیا تے ہنیرا پے گیاسی۔ 
دوجی منجی تے بیٹھ کے ایدھرلیاں اودھرلیاں مارن لگ پیاتے اوہدے کول بیٹھی اوہدی ماں اپنے پتر دے گن گاندی رہی۔ 
جیونی ساریاں گلاں سنن مگروں اٹھ کے اندروں بلدا دیوا چک لیائی ۔ 
منڈے دی اک اکھ اکی نہیں سی۔ 
چویں اوہدا آنا کڈھ کے پاڑنوں کالے دھاگے نال سیں دتا ہووے ۔ 
ہائے بی بی جی، میری پریاں ورگی بھین پریاں تے میں ویکھیاں نہیں سن، اوہناں دیاں کہانیاں ای سنیاں سن پر اودو ںنکے ہوندیاں دی مینوں جینی دی چھوٹی بھین بڑی سوہنی لگدی۔ 
اوہدے کپڑے تے میلے جیہے ہوندے پر اوہدے نین نقش بڑے تکھے۔ 
چٹی گوری تے نیلیاں اکھاں۔ 
جیونی تے اوہدے ماں پیو سبھ دا رنگ دھدل ورگا سی تے اوہناں دے چہرے مہرے وی ٹھبے پھڈے۔ 
جیونی دی بھین اینی سوہنی کیوں سی؟ ماں میری کہن لگی ایہہ اللہ دی دین ہوندی اے تے شامیں پیو میرے مینوں پٹھے سدھے سوال کرن توں پھینٹی چاڑھ دتی۔ 
پر مینوں بے گھر چوری ہوگئی تے پولیس جیونی دی چھوٹی بھین نوں شامل تفتیش کرلتا تے اپنے نال تھانے لے گئی۔ 
میں نیتی پھیکے نوں کدی اترکے اوہناں دی صحت بارے نہیں پچھیا۔ 
تے نہ ای اوہناں نوں دنیا دی صحت انجمن دی رائے دسی۔ 
میں کوٹھے اتوں ای اوہناں نوں گارے دیاں ڈھیریاں بنا ندے ویکھدا رہندا۔ 
ڈھیریاں بنان مگروں اوہ ہر ڈھیری نوں کھلار دیندی تے اوس کھلارے وچوں ڈھبریاں ، نٹ ، واشراں ، تارادں تے ٹیڈی پیسے ، چگدے ۔ 
پھیر ایس پا ڈیڑھ پا مال نوں نالے دے پانی نال دھوکے کسی ہٹی دے تھڑے اتے سکنے پادیندے تے اپنیاں لتاں بانہاں وی نلاے دے پانی نال دھوکے مڑاپنے کڑتے پا اپنے مال کول بیٹھ جاندے تے باری باری اک سگرٹ دے سوٹے لاندے۔ 
کسے دن تے کوئی ردی پرانے لوہے ، شیشیاں والا اوہناں دے نال دے اک دو آنے دے جاندا تے کسے دن اوہ اپنے مال دی پوٹلی بناکے تے کسی مونڈھے ماری سامنے والی گلی راہی نکتے چلے جاندے۔ 
تے گندا نالا وگدا رہندا۔ 
میں دسیا نہ ، میں ہر ویلے اپنی کوٹھے تے نہیں کھلوتارہناں ۔ 
پچھلے اتواریں میں اپنے کمرے وچ بیٹھاں پتا نہیں کوئی کتاب پڑھدا پیاسی یا ماچس دی تیلی کن وچ پھیر پھیر کے کوئی گھر دا مسئلا حل کردا اپیاسی کہ سڑک پاسیوں اچی اچی بولن دیاں اوازاں آن لگ پئیاں ۔ 
میں نٹھ کے وادھرے اتے آگیا۔ 
پھیکا اک اوپرے جیہے بندے نال گھل رہیاسی۔ 
تے ایہہ اوپرا بندہ وی مینوں جمعدار ای لگداسی۔ 
نیتی اپنے مال دی پوٹلی بنھ رہیاسی تے تنوں اُچی اُچی گالھاں کڈھ رہے سن۔ 
تنوں اک دوجے نوں نہیں ۔ 
پھیکا تے نیتی اوس اوپرے جمعدار نوں ، تے اوہ اوپرا جمعدار نیتی تے پھیکے نوں گالھاں کڈھ رہیا سی۔ 
اوپرے جمعدار نے کسی نوں جسپھا ماریا ہویاسی تے پھیکا اوس کسی نوں چھڈان لئی اوہدے نال گتھم گتھا ہویاسی۔ 
اوپرا جمعدار پکی عمر داسی تے پھیکے توں چوکھا ہولا پر اوہ پھیکے تے نیتی دوواں توں گنتی وچ ودھ تے ڈھیر ودھ گندیاں گالھاں کڈھدا پیاسی ۔ 
جد پھیکے دے پنجے کسی دی ہتھی اتے پکے پے گئے تے اوہنے اک کڑری لت اوپرے جمعدار نوں مار کے کسی چھڈا لئی۔ 
ہن پھیکا تے نیتی اپنی پوٹلی تے کسی پھڑی رسمی گالھاں کڈھدے ساہمنے ولای گلی جا وڑے ۔ 
اوپرا جمعدار اوہناں دے پچھے نہ گیا۔ 
اوہ اٹاں دے فرش اتے اپنیاں لتاں اپنے اگے پساری تے ہتھ پچھے ٹکائی بیٹھاسی، پر اوہنوں ساہ چڑھیا ہویاسی تے اوہدیاں گالھاں دے اکھریاتے گڈمڈ ہو جاندے یا اوہناںوچ اینی وتھ پے جاندی کہ اوہ گالھاں ای نہ رہندیاں نالے نیتی تے پھیکا تے چلے گئے سن ہن گالھاں کڈھن دا فائدہ؟ اوپرے جمعدار دیاں بے نکیاں اوازاں آنیاں بند ہوگئیاں تے میں سگرٹ لین بہانے بیٹھاں اتریا۔ 
جد اوپرا جمعدار پھیکے تے نیتی نوں گالھاں کڈھداسی تے وچ وچ اوہ، ڈاکو، چور، وی کہی جانداسی تے میں ایہہ سمجھدا رہیا کہ ایہہ وی کوئی نویں طرح دی یا جمعداراں دی اپنی بولی دی کوئی گالھ اے۔ 
پر جدوں میں سڑکوں پارپان سگرٹاں والے بھئے نوں کہیا بھئیا ، ایہہ توں کیہ لڑائیاں جھگڑے کراندا رہنا ایں ؟ تے مینوں پتا لگا کہ اوپرا جمعداری اصل وچ ایس علاقے دا جمعدار اے۔ 
تے ایہہ نال اوہدا نالا اے۔ 
اج اتوار اے میں سویر توں ای وا دھرے تے کھڑا پہرا دیندا رہیا۔ 
شام پے گئی نہ تے نیتی تے پھیکا آئے نہ ای علاقے دا جمعدار پر گند انالا وگدا رہیا۔ 
ایہہ آنا دیو۔ 
میتھوں انھے کولوں کس لینا اے۔ 
تسیں تے پھیر وی کتے چلا دیو گےپتا نہیں میں کس موڈ وچ انھے فقیر نوں ایہہ دس پیسے ، دتے سی۔ 
میں ہمیش ایہہ سمجھدا رہیاں تے ہن دی سمجھداں کہ ایہناں انھے فقیراں وچوں گھٹو گھٹ ادھے تے ضرور چنگے بھلے سجا کھے ہوندے نیں تے لوکاں نوں دھوکا دین لئی انھے بنے ہوندے نیں۔ 
تے ایہہ وی پکی گل اے کہ اصلی انھے دی اک رگ ودھ ہوندی اے۔ 
ایہہ فقیرپتا نہیں نقلی انھا سی یا اصلی ودھ رگ والا پر اوہنوں آنا پھڑاکے میں حالے اک قدم ای چلیاسی کہ اوہنے واج دے کے مینوں روک لیا۔ 
تے آنا وٹاون لئی کہیا۔ 
ایہہ وڈا آنا سچی مچی بڑیاں سٹاں کھاداسی تے مینوں سمجھ نہیں سی آندا ایہہ میں کیویں پھڑلیا تے کتھوں پھڑیا۔ 
حافظ جی نوں میں دوجا آنا دے کے اگانہہ ہوگیا پر ایہہ آنا میرے سروچ رڑکدا رہیا۔ 
میں سٹھ پیسے دا اک خربوزا لتا۔ 
دکاندار دھیلی رکھ کے ایہہ وڈا آنا مینوں موڑ دتا، بدلن لئی میں ایہنوں اگیوں پچھیوں ویکھ کے جیب وچ پالیاتے اک دوجا آنا اوہنوں دے دتا۔ 
جی کیتا خربوزا نالی وچ سٹ دیاں ۔ 
ایہہ آنا کڈھن لئی میں خربوزا خریدیاسی۔ 
ایہدے مگروں میں تن چار تھاں ایہہ آنا کڈھن دی کوشش کیتی پر ہر کسے ایہہ آنا مینوں موڑ دتا تے ہر وار میں ایہنوں اگیوں پچھیوں غور نال ویکھ کے جیب وچ پالیا۔ 
اک دن میں برانڈرتھ روڈ ول پتل دا اک ٹکڑا لین جاناسی اپنے کیمرے دا اک پرزا بنوان لئی۔ 
جان لگیاں میں اپنے نال اک دھیلی ، اک پوانی ، دو وڈے آنے ، دو پنج پیسے تے چار پنج ٹیڈی پیسے لیندا گیا۔ 
وڈے آنیاں وچوں اک آنا اوہ سی، جیہڑا انھے فقیر مینوں موڑیا سی تے پھیر باقی دے لوک وی موڑ دے رہے۔ 
سوچیا ایہہ سی کہ ہن پتل والا روپیاں توں اوپر کنے وی پیسے بنا دیوے ۔ 
اوہناں وچ اک وڈا آنا ضرور آوے گاتے کجھ وی ہووے ایس واری میں ایہہ وڈا آنا ضرور کڈھ آناں ۔ 
برانڈرتھ روڈ دا سرکاری ناں نشتر روڈ اے پر حالے وی کجھ اک ایہنوں کیلیاں والی سڑک کہندے نیں تے دسدے نے کسی ویلے لوکی ایس سڑک توں لنگھدیاں ڈر دے سن۔ 
ایس سڑک تے لوکی دن دیہاڑے لٹے جاندے۔ 
جتھے برانڈرٹھ روڈ، ریلوے روڈتے دل محمد روڈ ملدیاں اوس تھاں نوں پتا نہیں کیوں دا لگراں دا چوک کہندے نیں۔ 
دا لگراں دے چوک توں میو ہسپتال ول آوو تے ریلوے روڈ دیاں کجھ دکاناں تے تانبے ، پتل تے سلور دے ڈلے، سریے تے چدراں وکدیاں ہن۔ 
تے کجھ لوکاں ایہی شیواں تھڑیاں یا سڑک دے کنڈھے رکھیاں ہوندیاں ، ویچن لئی۔ 
وکاناں تے تھوک مال وکدا اے تے تھڑے والیاں توں پا، ادھ سیر دا ڈلا یا اک فٹ اک فٹ دی چدر وی مل جاندی اے۔ 
دکاناں والیاں مہنگے کپڑے پائے ہوندے نیں تے اوہناں دے ڈھڈ وی وڈے وڈے ہوندے نیں۔ 
ایہہ ریلوے تے سرکاری محکمیاں نوں نال سپلائی کردے نے تے میرے جیہے ماڑے جھیڑے بندے نال گھٹ ای گل کردے نیں ، جے کرن وی تے دوجے پاسے مونہہ کر کے ، تھڑیاں والی دکاندار نہ سہی پر اوہ تہانوں بابو ضرور کہندے نیں تے جیہڑا ڈلا، چدر تسیں لینی ہووے اوہدے بھار مطابق تہاڈی عزت وی کردے نے۔ 
میں اپنے کیمرے لئی یا ہور کوئی اوٹ پٹانگ پرزا بنوان لئی پتل تابنا لین جاواں تے ہمیش اک تھڑے والے کول جاناں ۔ 
میرے تھڑے والے دے تن ناں نیں۔ 
اوہدی کھبے ہتھ والا دکاندار اوہنوں ڈار کہندا اے۔ 
تے اوہدے سجے اک پلاس ، تن چابیاں، اک تھوڑی تے تسلی وچ میلا پانی سڑک تے سجائی اک سائیکل مرمتاں والا بیٹھدا اے۔ 
سائن بورڈ دی تھاں اوہنے کندھ اتے اک پرانا ٹائر ٹنگیا ہویا اے اوہ میرے تھڑے والے نوں ڈار صاحبکہندا اے۔ 
ڈار صاحب دا پتر اپنے پیو نوں ہر گل نال ابا جی ابا جی کہندا اے۔ 
ابا جی دے پتر جھگا ابا جی توں وی ودھ میلا پایا ہوندا اے۔ 
ہو سکدا تھڑے والے دے ہورناں وی ہون۔ 
ہوسکدا اوہدی گھر والی اوہنوں بابو جی یا کسے ہور اجیہے ناں نال بلاندی ہووے، جیہدا اوہدے کم کار پڑھائی لکھائی یا آمدنی نال کوئی جوڑ میل نہ ہووے۔ 
سائکل مرمتاں والا نوریا سددا اے۔ 
پر جدوں میرا تھڑے والا اوہنوں کوئی تانبے پتل دا ٹکڑا کٹن لئی کہنداتے نوریا بھانورابن جاندا اے۔ 
میرا سوا دو انچ لما تے پوٹی انچی موٹائی دا پتل دا ٹکڑا سوا ستاراں روپے دا بنیا۔ 
میں ستاراں دروپے دے کے جیب وچ پچی پیسے بنا رہیاسی وڈا آنا ملا کے اینے وچ تھڑے والے کہیا چلو چھڈو چار آنیاں نوں، بابو جی۔ 
تہاڈے ستاراں ای سوا ستاراں نیںایہہ کیہ بنیا وڈا آنا میرے کھبے ہتھ وچ سی تے ہتھ میری کھبی جیب وچ۔ 
میرا ہتھ جیب وچ ای رہ گیاتے میں دوجے ہتھ وچ اپنا پتل دا ٹکڑا پھڑی اپنے گھر آن لئی دل محمد روڈ ول مڑ گیا۔ 
برانڈرٹھ دوڈ توں شاید مسٹر برابڈرتھ کدی لنگھیا وی نہیں سی۔ 
سردار عبدالرب نشتر ہوریں جنا چر لاہور رہے گورنر ہاؤس وچ ای رہندے رہے۔ 
میری عمر دے بندیاں ہائی سکول وچ ول محمد جغرافیا، حساب یا کوئی ہور کتاب ضرور پڑھی ہووے گی یا اوہناں دیاں کتاباں دے ناں تے ضرور سنے ہون گے۔ 
خواجہ صاحب دے ویلیاں تے بڑا چر مگروں تیک ایہہ سڑک آباد رہی میرا مطلب لوکی ایس سڑک دی گھراں وچ رہندے رہے میں ایتھوں بڑی وار لنگھیاں۔ 
کندھاں نوں سفیدیاں کجھ کر مچی رنگیاں ۔ 
بوہے تاکیاں رنگ روغنی ہوئے ، چنگے حالیں لوکی اک دوجے دا لحاظ ، محلے داری ۔ 
نیانے سڑک تے کھیڈ دے۔ 
کوئی سائکل ٹانگا لنگھداتے ڈنڈا پھڑی پاسے ہو جاندے ۔ 
لنگھ جاندا تے گلی ڈنڈا جاری رکھدے ۔ 
پھیر برانڈرتھ روڈ، ریلوے روڈ والے ایس سڑک تے وی پیر پسارن لگے۔ 
لوہے والیان خرادیاں گھراں تے قبضے کر لئے۔ 
مشیناں بندیاں نوں دھکے دے دے پچھلیاں گلیاں وچ واڑ دتا۔ 
ہن دل محمد روڈ دے ہر بوہے اتے سائن بورڈ لگیا اے اندر خراد، ملنگ مشیناں ، برمے چیکاں مار دے نیں۔ 
کتے پمپ پئے کتے پائیاں کتے اگ اٹاں ، کالک لبڑے بندے مشیناں اتے کبے ہوئی، کلرک رجسٹراں وچ نک دتے مال پیسے ڈھونڈ دے ۔ 
بوسکی چڑھے گاؤ تکئے کرسیاں وچ پھسی بیٹھے میزاں اتے کہنی کرسی دا مونہہ پاسے کری، کھبی ہتھ وچ سگرٹ چٹکی بجاکے گل جھاڑدے۔ 
ایہناں دکاناں ، کارخانیاں دی نال وی اک گندی نالی لنگھدی اے۔ 
ایہدا نیلک ماردا کالا پانی پتا نہیں کتھوں آندا اے کتھے جاندا اے، ایس نالی دے کنڈھے اک کولی وچ ادھ کوپا دہی پیاسی۔ 
کول ای اک دس گیاراں ورہیاں دی کڑی پیروں ننگی، نالی وچ ہتھ پاکے اوہدے وچوں گارا روڑے کڈھدی پئی سی۔ 
ڈاکٹراں دا کہنا اے ددھ نوں گھٹو گھٹ ادھا گھنٹا جوش دوا کے پینا چاہیدا۔ 
تے دہی بارے تے میں بڑا ای وہمی آں۔دودھ 
دہی والیاں ہٹیاں انج ای گندیاں ہوندیاں اوپروں اوہناں وچ ٹڈیاں ، کیڑے ، چوہے وی بن کرایوں رہندے نیں۔ 
ایہناں ہٹیاں وچ جمیا دہی بماری دا گھر ہوندا اے۔ 
تے جیکرتسیں ایس ادھ پادہی نوں کھان توں پہلوں کولی وچ پاکے اک گندی نالی دے کنڈھے رکھ چھڈوں تے ایہہ تاں بالکل موت نوں واج مارن والی گل اے۔ 
تے میں کہیا کاکی، کیوں اپنے ہتھ گندے کرنی ایں؟اوس ویلے اوہ بڑی کبی ہوکے اپنے سجے ہتھ نال گندی نالی دی تہہ نوں ٹوہ رہی سی۔ 
بڑی دیر مگروں ہتھ نالی وچوں کڈھیا تے مٹھی بھر گند نالی دی کنڈھے الددتا۔ 
گند نوں کھلار کے ایہنوں اپنے سجے ہتھ دی شہادت دی انگل نال پھرولن لگ پئی۔ 
ایس مٹھی بھر گاد وچ نکیاں وڈیاں روڑاں توں وکھ دوا ادھی انچی دیاں واشراں تے اک تن اٹھ دا موٹیاں چوڑیاں والا نٹ سی، تے اک گلیا، موریاں والا ہتھ بھر چم دا ٹکڑا، جیہڑا کسے ویلے کسے جتی دا تلا ہونا۔ 
پر کڑی لگدا کوئی ہوشے لوڑ دی پئی سی۔ 
اوہ مڑ ہتھ نالی وچ پان لگی تے میں کجھ اوکھا ہوکے کہیا کاکی ، کیوں اپنے ہتھ گندے کرنی ایں ؟کاکی دے سجے ہتھ دیاں انگلاں نالی دے پانی وچ ادھیاں اندرتے ادھیادں باہر رک گئیاں تے اوہنے سر اچا کرکے میرے ول تکیا۔ 
پتا نہیں ایس گل وچ رب دا کیہ بھیت اے کہ جد وی دو بندے اک دوجے نوں تکدے تے اک دوجے دیاں اکھاں وچ ضرور کجھ لوڑ دے نیں۔ 
ایس کڑی دیاں اکھاں چنھیاں سن تے بجھیاں بجھیاں ۔ 
میرا مطلب اوہناں وچ چمک نہیں سی۔ 
پسینے اوہدے مونہہ اتے لیکاں پایاں سن تے ہر لیک دے ددواں پاسے میل دے بنے بنے ہوئے سن۔ 
اوہ کہن لگی میرا آنا نالی وچ ڈگ پیا اے میں کہیا کیہڑا آنا؟ آنا تے پاکستان سرکار مدتاں توں بند کر چھڈیا اے کڑی نے اپنیاں اکھاں ہور چنھیاں کرلئیاں تے میں کہیا اچھا تیرا مطلب اے دس پیسے والا وڈا آنا۔ 
ایہہ دس پیسے لئی توں ایس گندی نالی وچ ہتھ پانی ایں ؟ تیرے ماپیاں تینوں کجھ مت دتی اے کہ نہیں کڑی اٹھ کے کھڑی ہوگئی تے اچی اچی ببھاں مارن لگ پئی ۔ 
اگلے تھڑے دے بوہے اندروں اک مستری جیہے بھائی سرباہر کڈھیا اوہنے مونہہ وچ اک سگرٹ گھٹیا ہویاسی تے اوہدے اک ہتھ وچ ریتی تے دوجے وچ اک بے تکا جیہا لوہے دا پرزاسی۔ 
میں کہیا کہیا زمانہ آگیا اے۔ 
اج کل تے کسے نیانے نوں مت دیندیاں وی ڈر لگدا اے۔ 
پھیر میں کڑی نوں کہیا گندے پانی وچ ہتھ نہیں پائی دے۔ 
دس پیسے ای نیں میں تینوں دے دیناں کڑی انج چپ کر گئی جیویں اوہ کدے دروئی نہیں سی۔ 
اوہدیاں چنھیاں اکھاں ٹڈ کے ہرنی ورگیاں ہوگئیاں ، بدامی رنگیاں تے اوہناں وچ سو سو پاور دے بلباں جنی لو آئی۔ 
اوہنے اپنا ہتھ ودھایا۔ 
میں کہیا۔ 
انج نہیں پہلے اپنے ہتھ دھو پھیر پیسے دیاں گا۔ 
میں مستری نوں کہیا۔ 
استاد جی۔ 
ذرا صابن پانی تے پھڑانا مستری چھوٹو نوں پانی لیان دا کہیا پر صابنوں منکر ہوگیا۔ 
پھیر مینوں کڑی دے ہتھ دھواندیاں ویکھ کے اوہنوں صابن دی گاچی وی یاد آگئی۔ 
میرے کھبے ہتھ وچ چار آنے سن ، دو وڈے پیسے تے اک پنج پیساتے ہتھ میری کھبی جیب وچ سی۔ 
میں ایہہ چار آنے کیوں انج گھٹ کے پھڑے ہوئے سن میری سمجھ نہیں سی آندا۔ 
پر ہن ایس گنجھل نوں کھولن لئی ویلا نہیں سی۔ 
میں کڑی نوں اک وڈا آنا پھڑا دتا۔ 
اوہنے آنا لیندیاں ای مٹھی گھٹ لئی کتے میں آناموڑنہ لواں۔ 
کڑی دہی دی کولی پھڑی اپنے گھر ول ٹر پئی۔ 
میں وی اوسے پاسے جانا سی پر میں چھیتی چھیتی قدم ٹپدا اوہدے توں اگے لنگھ گیا۔ 
اک دس پیسیاں لئی ایہہ کڑی کیویں اپنے ہتھ گندے کردی پئی سی۔ 
میں شاہد اوہنوں پیسے دینداتے نہ پر پیسے نالی وچ ڈگن دا دسدیاں اوہنے ایناں دکھ بھریا مونہہ بنایا سی کہ مینوں ترس جیہا آگیاتے میری دماغ دیاں کل گراریاں گھمن لگ پئیاں ایہہ کڑی گھر جاوے گی تے ایہدی ماں ایہنوں جھڑکاں پاوے گی۔ 
اچی اچی ایہنوں گالھاں کڈھے گی۔ 
ایہدی موت منگے گی۔ 
پھیر اٹھ کے ایہنوں کٹن لگ پوے گی۔ 
گوانڈھناں جیہناں اپنے نیانیاں نوں کٹدیاں کدی اگا پچھا نہیں ویکھیا ہووے گا۔ 
ایہدی ماں نوں کہن گیاں بھیناں ہن چھڈ وی دے کڑی نوں نہ بھیناں نیانیاں نوں ایناں نہیں ماری دا شامیں ایس کڑی دا پیو وی ایہنوں پھینٹی چاڑھے گا۔ 
جدایہدی ماں ایہنوں چھڈان لگے گی تے اوہنوں وی دو چار پے جان گیاں۔ 
پیو بڑبڑ کردا گھروں نکل جاوے گا ۔ 
کسی ہٹی توں لمپ دے دو سگرٹ لے کے اک سلگا لوے گا۔ 
دوجا کن تے ٹکا کے سینمیاں ول ٹرجاوے گا سائن بورڈاں تے لمیں چوڑیاں تیویاں ویکھن لئی۔ 
راتیں گھر مڑے گاتے کڑی تے ستی ہوئے گی پر اوہدی ماں جاگدی کڑی نوں کٹ پیندیاں ویکھ کے مینوں ایناں ترس آیا کہ میں کہیا کاکی ایہہ پھڑدس پیسے تے اپنے گھر جا باقی دی سگرٹ تے ریتی والے مستری دی گل تے میں تہانوں دس ای بیٹھاں ۔ 
کڑی دے ہتھ دھوا، اوہنوں دس پیسے دتے ہن ، میں اپنے گھر ول جاندا پیاسی جیویں کوئی بھار میرے سروں لتھ گیا ہووے پھیر پتا نہیں کیہ ہویا کہ میریاں گراریاں پٹھے پاسے گھمن لگ پئیاں جے ایس کڑی نوں دس پیسے گوان توں ایہدے ماں پیو کٹ چاڑھ دیندے تے کیہ ہو جانا سی۔ 
ایہہ غریباں دے نیانیاں نوں تے کٹ پیندی ای رہندی نیں۔ 
دوجی گل جے ایس کڑی نوں ہنے توں کٹ کھان دی تے گت پٹان دی عادت نہ پئی تے وڈیاں ہوکے جد گھر والے ایہنوں کٹیا، ایہدی گت پٹی پھیر؟ پھیرتے ایہنوں بڑی پیڑہووے گی۔ 
ایس کڑی دی اوس پیڑدا جواب مینوں دینا پوے گا۔ 
میں دل محمد روڈ نوں چھڈ کے فلیمنگ روڈا دا وی خاصا پینڈا کر چکیا سی۔ 
میں پچھلے پیریں نٹھیا۔ 
کڑی نوں دل محمد روڈ دی اک گلی وچ وڑدیاں دیکھ لیا۔ 
ہور لمیاں لانگھاں بھردیاں میں کڑی نوں عین اوس ویلے پھڑ لیا جدوں اوہ اک چھوٹی جیہی کوٹھری وچ وڑ رہی سی۔ 
میں کہیا کاکی میرے دس پیس پیسے موڑ دے کڑی نے ڈرتے غصے نال مینوں تکیا تے اپنی بانہہ چھڑان لئی زور لان لگ پئی ۔ 
اندروں کسے کونیوں اک مائی دی اواز نے پچھیا کون اے سرداراں ؟ کڑی اپنی بانہہ چھڈان لئی زور لاٹا بند کردتا انج آکڑے کھڑی ہوگئی جویں کتا اپنے گھر اگے۔ 
تے کہن لگی چھڈ دا ایں میری بانہہ ؟ نال ای بڑی چیکدار اواز نال کوٹھری ول مونہہ کرکے کہیا ماں ایہہ بھائی میرے کولوں پیسے کھوہندا اے۔ 
ہائے نی ، کیہڑا ایہہ ماواں پٹا کڑی دی ماں تے گوانڈھناں انج رولا پا دتا جیویں بہت ساریاں ککڑیاں نوں بلی پے گئی ہووے۔ 
ویکھدیاں ویکھدیاں نیانیاں سیانیاں دا اکٹھ ہوگیا۔ 
ایس اکٹھ میرے بارے بڑیاں گھٹیا گھٹیا گلاں کیتیاں ۔ 
پھیرایہہ سارے مینوں نال لے کے تھانے ول ٹرپئے۔ 
جاندیاں ایس جلوس وچ دنیا جہان دے ویہلے لوکی آرلے تے نیانیاں ہائے ہائے مردہ باددے نعرے لانے شروع کر دتے۔ 
ایہہ سارا قصہ بڑا لماتے دکھ بھریا اے۔ 
مکدی گل ایہہ کہ سگرٹ تے ریتی والے مستری دی گواہی نے اغواتے ڈکیتی دیاں دفعاں ختم کردتیاں۔ 
اک گل تھانے والیاں دی سمجھ نہیں سی آندی کہ میں کڑی نوں پیسے دے کے مڑواپس کیوں لینا چاہنداسی۔ 
تھانیدارنے اپنی جیب وچوں اک وڈا آنا کڈھ کے کڑی نوں دے دتا۔ 
جد کڑی نے میرا آنا مینوں موڑیا تے میں ویکھیا کہ ایہہ اوہی وڈا آنا اے جیہڑا اوس انھے فقیر مینوں موڑیا سی۔ 
ممبئی وچ پھڑے دہشت گرد دے ناں کھلی چٹھی ممبئی وچ پھڑے دہشت گرد دے ناں کھلی چٹھی ابھے سنگھ پیارے پتر اجمل، میں پورا سوچ سمجھ کے تینوں پتر کہہ کے بلا رہیا ہاں۔ 
اس دا مطلب تیرے کارے دی سلاہنا بالکل نہیں۔ 
اس دی پہلی وجہ تاں عمراں دا فرق ہے۔ 
دوجی ایہہ کہ تیرا پیو وی میرے ورگا ہووے گا تے میری طرحاں ہی تیرے کماں توں دکھی۔ 
تیجا ایہہ کہ میرا پتر وی ایسے رستے نہ پے جاوے، کوئی گارنٹی نہیں دے سکدا۔ 
موتاں دے وپاری اوہ وی بندے ویکھ رہے ہاں جیہناں بارے کسے سوچیا وی نہیں سی۔ 
خورے اک کارن ایہہ وی ہووے کہ توں پنجابی ہیں۔ 
مذہباں تے سیاستاں نے کوئی وی لکیراں کھچیاں ہون اسیں پنجاں دریاواں دی اکو دھرتی دے جائے ہاں۔ 
مینوں ایہہ جان کے دکھ ہویا کہ تیرے باقی سنگی وی پنجابی ہن۔ 
تیری عمر والیاں نے تاں نہیں پر پنجاب دی مٹی نے فرقو قتل وغارت دا اوہ منظر ویکھیا ہے جس دی دنیا وچ کوئی مثال نہیں۔ 
گھٹو گھٹ سانوں تاں توبہ کر لینی چاہیدی ہے۔ 
شروع شروع وچ تیرے ناں نال قصاب لگا سن کے دھکہ جیہا لگا کہ توں کنا بھیڑا تخلص رکھیا ہے۔ 
پر پھیر پتہ لگا کہ تیرے والے پنجاب وچ ناواں نال ذاتاں جوڑن دا رواج اجے وی چل رہیا ہے۔ 
ایہہ بہت غلط رواج ہے۔ 
اخباراں تے ٹی وی اُپر تینوں بار بار قصاب کہہ کے بلایا جانا بھیڑا لگدا ہے۔ 
اس لئی میں تینوں صرف اجمل ہی کہاں گا۔ 
اخباراں وچوں پڑھ رہیا ہاں کہ ممبئی پولیس چوکسی ورت رہی ہے کہ توں خودکشی نہ کر لویں۔ 
میں پہلی گل ایہی کہنی چاہوندا ہاں کہ توں نہتیاں نوں جانوں مار کے پہلاں ہی اک پاپ کما لیا ہے۔ 
ہن آپنی جان لے کے اک ہور تے وڈا پاپ نہ سہیڑ لویں۔ 
جو کجھ توں ہن تک کیتا، بھاویں بہت اوکھا سی، پر اوہ بہادری نہیں سی۔ 
تیرا بہادری دا امتحان ہن ہے جس نوں زندہ رہ کے ہی پاس کر سکدا ہیں۔ 
مرنا بزدلی ہووے گی۔ 
مینوں تیرے سنگیاں دے مارے جان دا دکھ ہے پر جیہناں نے ماریا غلط نہیں کیتا۔ 
اس دھرتی تے انسان نوں جانو مارن توں وڈا کوئی گناہ نہیں تے انسانی جاناں بچاؤن توں وڈا کوئی پُن نہیں۔ 
ممبئی واردات دے موقعے پولیس تے فوج دے سپاہیاں دا اصل مقصد تہانوں مارنا نہیں معصوم تے بے گناہ لوکاں دیاں جاناں بچاؤنا سی، جو تہانوں مارے بناں نہیں سن بچائیاں جا سکدیاں۔ 
منیا کہ وڈے جوکھم چک کے تے دو ملکاں دیاں سرکاراں دے اکھیں گھٹا پا کے تسیں بیگانے شہر ممبئی پہنچے پر ایتھے آ کے کیتا کیہ؟ تسیں بے قصور، انجانے تے نہتے مسافراں نوں بناں کارن دسے گولیاں نال بھن رہے سو۔ 
دوجے پاسے حفاظتی دستے دے بندے اوہناں دیاں جاناں بچاؤن دی خاطر تہاڈا، ہتھیار بند قاتلاں دا، مقابلہ کر رہے سن۔ 
صرف ہورناں دیاں جاناں بچاؤن دی خاطر آپنیاں جاناں وارن والے ہی شہید دا درجہ لے سکدے ہن، دوجیاں نوں ماردے ہوئے آپ مارے جان والے نہیں۔ 
جے رب ہویا تے اوداں دا ہویا جس طرحاں اوس دی تعریف کرن والے دسدے ہن تاں اوس دی درگاہ وچ تسیں گناہگار ہوووگے تے حفاظتی دستے والے اوس دے خدمتگار۔ 
سنیا ہے کہ تہانوں جنت دا لارا دتا جاندا ہے پر جے واقعی ہی نیکی تے بدی نال ہی جنت تے دوزخ دا فیصلہ ہوندا ہویا تاں تیرے سنگیاں نوں جنت دے دیدار نہیں ہو سکدے۔ 
تیرے شروعاتی بیان دسدے ہن کہ تساں ایہہ سبھ کجھ گجرات وچ مسلماناں دے قتلام دا بدلہ لین لئی کیتا ہے پر کیہ تساں پتہ کر لیا سی کہ جیہناں نوں جانو مار رہے ہو ایہہ اوس قتلام وچ رلتی سن۔ 
تساں اوہ بندے وی مارے جو گجرات قتلاں دی نندا کرن والیاں وچ سن۔ 
تسیں مسلماناں دے خدمتگار ہون دا دعویٰ کردے ہو پر ممبئی دے حملے وچ تہاڈے ہتھوں مرن والے نہتے لوکاں وچوں چالیہہ مسلمان سن۔ 
خورے تینوں پتہ نہیں ہونا کہ اس ملک وچ بہت لوک ہن جو گجرات دے دنگیاں دی نہ صرف نندا کردے ہن، پیڑت لوکاں نوں راحت، ملزماں نوں سزاواں تے اجیہی قتل وغارت کدھرے نہ ہون دین لئی جدوجہد کردے ہن۔ 
ایہناں وچ سبھ دھرماں دے لوک رلتی ہن۔ 
تہاڈی کاروائی نال ایہناں لوکاں دیاں اوکڑاں ودھیاں ہن۔ 
جو کجھ توں تے تیرے سنگیاں نے کیتا ایہدے نال صرف گجرات دے قاتلاں نوں ہی خوشی ہوئی ہو سکدی ہے تے سبھ توں ودھ دکھ ایتھوں دے مسلماناں نوں ہویا۔ 
بدقسمتی نال ساڈے ملک وچ وی وکھ وکھ ناواں والے لشکر طیبہ ہن جو دہشت گردی نال لڑن دے ناں تے مسلماناں خلاف نفرتاں پیدا کردے ہن۔ 
ساڈے ملک وچ وی ایسے لوک ہن جو تیرے تے تیرے سنگیاں دی طرحاں ہی بھارت تے پاکستان وچ لڑائی چاہندے ہن۔ 
دوہاں ملکاں وچالے چلدی ریل گڈی نوں ادھر ایہہ بند کرواؤنا چاہندے ہن تے اودھر تیری ٹیم والے۔ 
دلی توں لہور جاندی بس تے ادھر شو سینا نے پتھر مارے تے اودھر لشکر طیبہ نے تے اوہ وی اکو دن۔ 
کیہ تسیں ایہہ کم آپس وچ صلاح مشورہ کر کے کردے ہو؟ اک آخری سوال میرے توں ایہہ پچھیا جا سکدا ہے کہ جے میں تینوں پتر آکھیا ہے تاں کیہ میں تیری لمی زندگی واسطے دعا وی کراں گا۔ 
میرا جواب ہاں وچ ہے۔ 
توں دو سو بندیاں دیاں زندگیاں ختم کرن وچ ہتھ وٹایا ہے، جے وس چلدا تاں کئی دو سو ہور مارن دا ارادہ سی۔ 
تیرے ہتھ معصوماں دے خون نال رنگے ہن۔ 
تینوں اس گناہ دی سزا ضرور ملنی چاہیدی ہے۔ 
صرف تیرے کرکے نہیں، میں کئی سالاں توں دنیاں بھر وچوں پھانسی دی سزا ختم کرن واسطے جدو جہد کر رہیا ہاں۔ 
میں سمجھدا ہاں کہ پھانسی وی قتل ہے تے اج دے انسانی دور وچ بندے ہتھوں بندے دا قتل، قاتل دا قتل وی پاپ ہے۔ 
میں تیری لمی عمر تے اونی ہی لمی سزا دی منگ کراں گا۔ 
اینی لمی کہ جدوں کدے موت تیرے تک پہنچے تاں تینوں اک سچے انسان، اک سچے مسلمان دی شکل وچ ویکھے، دہشتگرد دی شکل وچ نہیں۔ 
فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ کار پیپلز پارٹی دے سال ایشیا دی نیلسن منڈیلا پرویز مشرف دا سیاسی کمانڈو ایکشن لیبر ڈے دی اُچیچتا مذہبی حوالیاں نال ہڑھ نال بے گھر ہون والیاں زنانیاں دیاں اوکڑاں مرد زنانیاں توں بہتے جھوٹھے ہوندے نیں سروے اٹھارویں ترمیم تے امریکی ماہر کیہ کہندے نیں ؟ آغا خاں سہوترا نال گل بات عامر ریاض خالدتہاڈاں ناں کیہ ہے؟ سہوتراآغا خاں۔ 
خالدکیہ مُڈھوں ایہو ناں سی؟ سہوترانہیں میرا پہلا ناں اَگرا سی۔ 
خالدتُسیں اپنا ناں آغا خان سہوترا کیوں رکھ لیا؟ سہوتراایہہ تنظیم والیاں نے رکھ دتا سی۔ 
خالدکیہڑی تنظیم؟ دیہاتی مزدورتنظیم۔ 
خالدکیہ ایہہ مزدور کسان پارٹی دی تنظیم سی؟ سہوترانہیں۔ 
میں ایس توں پہلاں انجمن مسلم شیخاں دے نال کم کردا سی۔ 
فیر مگروں دیہاتی مزدور تنظیم بنالئی۔ 
انجمن مسلم شیخاں؟ خالدتسیں مزدور کسان پارٹی وچ رَلتی ہو گئے؟ سہوترافیر مزدور کسان پارٹی ساڈے نال رَتی ہو گئی۔ 
دیہاتی مزدوراں دی اک تنظیم فروری ء نوں پاکستان بنن توں پہلاں بنائی گئی سی۔ 
ون اتے جنڈ دو رُکھ سن۔ 
جیہناں دی چھاں ہیٹھ ایس تنظیم دی بنیاد رکھی گئی۔ 
پنڈ دا ناں ٹہرہ سی جد کہ علاقہ سی پرانی پنڈی ضلع وہاڑی۔ 
ایس تنظیم دا ناں انجمن دین داراں سی۔ 
پاکستان بنن توں مگروں اس دا ناں انجمن مسلم شیخاں ہو گیا۔ 
میں ء والے اجلاس وچ آپو وی رلتی ساں۔ 
عامرتسیں جمے کدوں؟ سہوترایکم مئی ۔ 
ایس ویلے ساڈے علاقے وچ طاعون دی بیماری کھِلری ہوئی سی۔ 
پنڈ سی سجوکہ اتے ضلع سی شاہ پور جِتھے میرا جنم ہویا۔ 
خالدتہاڈا تعلق مجوکہ پنڈ توں ہے جیہڑا فروکہ پنڈ دے نیڑے ہے؟ سہوتراجی ہاں۔ 
خالدایہہ سجوکہ، وجوکہ اکٹھے پنڈ نیں ایتھے سرگودھے وچ؟ سہوتراجی، ایہہ بھراں سن۔ 
کلواڑہ، نسوکہ، سجوکہ، وجوکہ، موجوکہ، نتھوکہ۔ 
ء اتے ء وچ ایتھے طاعون پھیلیا سی۔ 
میرے کول اخبار وی پیا ہویا ہے اس ویلے دا۔ 
الفضل۔ 
پتہ نہیں ایدھر اودھر پیا ہووے گا۔ 
ایس وچ طاعون بارے خبر آئی سی۔ 
کاشف جوانی کِتھے ٹپائی؟ سہوتراایسے سجوکہ پنڈ وچ۔ 
خالدپڑھے کنیاں جماعتاں تُسیں؟ سہوتراپنڈ وچ سکول ہیگا سی۔ 
سجوکہ وچ سکول سی؟ سہوتراجی۔ 
چار جماعتاں نال پرائمری سکول ہوندا سی۔ 
ایس زمانے وچ پرائمری چار جماعتاں دی ہوندی سی۔ 
خورے ء دے مگروں پرائمری جماعتاں دی ہون لگی۔ 
ادارہ سکول والے اک دن آکھن لگے بئی میں خاکروباں وچ اپنا ناں لکھواواں۔ 
جد کہ میں انج کرن توں انکاری ساں۔ 
میرے انکاری ہون تے پنڈ دے نمبردار نے مار مار کے میرا بھرکس کڈھ چھڈیا۔ 
میں بے ہوش ہو گیا۔ 
ایس وقوعے توں مگروں میں سکول جانا ای چھڈ دتا۔ 
تیجی جماعت توں۔ 
سکول وچ میرا استاد اک باہمن ہوندا سی۔ 
خالدتہاڈے وڈکے کیہ کم کردے سن؟ سہوتراواہی بیجی۔ 
آودیاں نیاہیاں سن۔ 
خالدجس آدمی نے انگریز برکلے نوں قتل کیتا ایس دا ناں فضلو مصلی سی؟ سہوتراایس دا ناں فضل سی۔ 
خالد‫ فضل کیہدے نال ہوندا سی؟ سہوترااوہ احمد خان کھرل دا سجن سی اتے اوہ احمد خان کھرل توں وی دن پہلے مریا سی۔ 
جندراکے وچ اسیں احمد خان کھرل دی برسی مناندے رہے ہاں کئی ورہے تیک۔ 
ایسے طرحاں ‫ تے شما نے کرنل میتھیو نوں ماریا سی۔ 
خالد‫ سُرخرو اتے شما وی مسلم شیخ یعنی مصلی سن؟ سہوتراجی۔ 
کرنل میتھیو خوشاب والے پل دے پاسے ماریا گیا سی۔ 
خالدپرانے پل والے پاسے؟ سہوتراجی۔ 
میرے دادے نے وی سّلاں والی دے نیڑے چنگڑبار پنڈ دے نیڑے اک انگریز ہیلی نوں ماریا۔ 
خالددادے دا ناں کیہ سی؟ سہوترا‫ مسن خان۔ 
پرویزانگریز نوں کیوں ماردے سو تُساں؟ سہوترااسیں انگریزوں دے خلاف چلدے ساں۔ 
خالدپر خلاف کیوں چلدے سو؟ سہوتراانگریز بدیسی سن۔ 
ایہناں دی زبان وی وکھری، لباس وی وکھرا۔ 
اوہ ساڈے کولوں جبری مشقت کرواندے سن۔ 
جدوں خوشاب والا پرانا پل بن رہیا سی تے انگریز سانوں دھگانے اِٹاں بناون والے بھٹیاں تے لے جاندے سن۔ 
پل بناون واسطے ایہناں نوں اِٹاں لوڑی دیاں سن۔ 
اوہ ساتھوں زبردستی اِٹاں بنواندے سن۔ 
فیر جدوں ساڈا وس چلیا تاں اساں وی اوہناں نوں ماریا۔ 
ایسے طرحاں اک مصلی سی نادر خاں، ایس نے جان نکلسن نوں ماریا سی۔ 
نادر خاں وی سہوترا سی ٹیکسلے دے نیڑے۔ 
پرویزجدوں تساں انگریزاں نوں ماریا اتے اوہناں جوابی طور تے تہاڈے تے حملے کیتے۔ 
اتے فیر کیہ ہویا سی؟ سہوترامیں جناں کجھ جاندا ہاں اوہی دس رہیا ہاں۔ 
ایہہ چک، چک، چک۔ 
ایہہ سبھے سجوکہ پنڈ دے آل دوالے دا علاقہ ہے اتے ایہہ سارا جنگل ہوندا سی۔ 
انگریز جنگل نوں وڈ ھ ٹُک کے کھلا علاقہ بناونا چاہندے سن۔ 
ساڈے وڈکے دا ناں گودھا سی۔ 
ایس طرحاں انگریز نے جنگل وڈھ کے چک اُسارے۔ 
خالدایہہ گودھا اوہی ہے جنہوں انگریز نے سر دا خطاب دے کے تے علاقے دا ناں سرگودھا رکھ دتاسی؟ سہوترا”‫ گودھا“ سڈا وڈکا سی۔ 
اوہ وی مصلی سبھاگا اتے کلوانہ دو جنگل سن۔ 
ایہہ سارا علاقہ گودھے دی ملکیت سی اتے ایتھے اوہدا راج سی۔ 
خالدہن سبھاگا “ سٹیشن وی ہے؟ پرویزسکول دے دناں دی گل سناؤ؟ سہوتراسکول تے رائے شیر محمد ڈَھڈی نے بنوایا سی۔ 
پر جدوں میں جھاڑو دین توں انکار کیتا تے نمبردار نے مینوں بہوں ماریا۔ 
مگروں مینوں کھوہ وچ لٹکا دتا۔ 
رائے ڈَھڈی بہوں نیک بندہ سی۔ 
انجمن دینداراں دا خیال کس طرحاں آیا؟ سہوترا‫ راء بیگ ڈَھڈی دا اک منشی ہوندا سی۔ 
راء بیگ ڈَھڈیوں دا سردار سی۔ 
خالدایہہ راء بیگ وی کیہ مجوکہ دا سی؟ سہوتراایہہ ارڑ بنگلہ دا سی جیہڑا فاروکہ دے نیڑے ہے۔ 
ایہناں دے چھ ست پنڈ سن۔ 
راء بیگ دے منشی نے مینوں آکھیا تیرا طبقہ قوم تے مصلی ہے توں ایہناں نوں اپنے نال جوڑ۔ 
پرویزمصلی کون نیں پچھے توں؟ سہوتراایہہ سب دراوڑ نیں۔ 
ایہناں دیاں نسلاں ہڑپے نال تعلق رکھدیاں نیں۔۔ 
مصلی ساندل بار وچ وی رہندے سن تے نیلی بار وچ وی اتے گوندل بار وچ وی۔ 
خالدانجمن مسلم شیخاں بناون توں مگروں۔۔۔۔۔۔۔۔۔۔۔۔ 
انجمن مسلم  شیخاں ایتھے اسی اخبار کڈدے ساں۔ 
میرے ریکارڈ وچ اوہ اخبار وی پیا ہویا سی۔ 
خالدکدوں توں ایہہ اخبارنکلدا سی؟ سہوترا وچ۔ 
جنوری ء نوں اسی ایہدی رجسٹریشن کروائی سی۔ 
رجسٹریشن نمبر سی۔ 
خالدکیہڑی جگہ توں نکلدا سی ایہہ اخبار؟ مولتان توں۔ 
خالدمصلیاں نے دیہاتاں اتے پنڈاں وچ کد توں رہنا شروع کیتا؟ سہوتراپہلے تے اساں جنگلاں وچ رہندے ساں۔ 
بار دے علاقے وچ۔ 
بار وچ تاں کسے اک تھاں رہنا نہیں ہوندا۔ 
مینہہ آیا تے دوجے پاسے چلے گئے۔ 
فیر جد انگریز آئے تاں انہاں نے جنگل وڈ کے چک اُسارے۔ 
انگریز سبھاں نوں زبردستی چک وچ رہن تے مجبور کردا سی۔ 
مصلیاں نوں تے بنھ کے لیاندے سن، پر جٹاں اتے دوجے لوکاں نوں وی زبردستی چکاں وچ وس جان تے مجبور کردے سن۔ 
ساڈے وڈکیاں نوں وی چک شمالی دی نمبرداری ملی سی۔ 
خالدمیں دھولکا ہاں، چک شمالی دا رہن والا۔ 
اج کل چک شمالی وچ ادھا چک دھَولکیاں دا ہے جد کہ ادھا چک مصلیاں دا؟ سہوترااوتھے تے لُوتے وی رہندے سن۔ 
خالدجی اوتھے مصلیاںدے دو ٹبر رہندے نیں۔ 
لوتھے اتے تیجے۔ 
سہوترا‫ سلطان میرا چاچا اے جیہڑا انہاں دا وڈکا ہے۔ 
خالد‫ سلطان شہابل دا؟ سہوترالے بئی توں تے ساڈا پتر ہیں۔ 
شاوا بئی شاوا۔ 
خالداتھوں دا سوہنی مصلی وی سی؟ سہوترابئی میں سارے قبیلے نوں جاندا ہاں۔ 
اوتھے پوترے، دوہترے رہندے نیں۔ 
ہن مدت ہوئی اے میں ایس اسے نہیں گیا۔ 
خالداک حاکو مصلی وی ہوندا سی؟ ایہدے بارے مشہور ہے بئی جد انگریز زمیناں ونڈ رہے سن تے حاکو نوں وی زمین لین لئی آکھیا گیا پر حاکو نے اگو ایہہ جواب دتا بئی حق حقاں والیاں دے۔ 
حاکو دا کوئی حق نہیں۔ 
سہوتراآہو ایہہ ٹھیک ہے۔ 
انگریز دے آون توں پہلوں ساڈا سماج ہور طرحاں دا سی۔ 
ایتھے مینہہ وسدا سی اتے کھمبیاں مشروم وغیرہ سبھے کھاندے سن۔ 
زمین کسے دی ملکیت نہیں سی۔ 
جیہڑا جتھے بہہ جاندا اوہ اوسے دی بھوئیں ہوندی، جد تک اوہ اوتھے بیٹھا رہندا۔ 
ایہہ جنہاں نوں چُوڑا، چنگڑ، چمار کہندے نیں اوہ سبھے ایتھوں دے مڈ قدیم دے وسنیک نیں۔ 
طاقتوراں سڑ کے ایہناں دے ایہہ ناںرکھے۔ 
نور و نور تجلا سی یا چوڑا سی یا اللہ سی شروع شروع وچ انسان وحشی سی۔ 
انسان، انسان نوں وی کھا جاندا سی۔ 
فیر ایہنے جانوراں نوں کھانا شروع کر دتا۔ 
لمیرے ویلے تک اوہ ہر قسم دے جانور اتے کیڑے مکوڑے کھا جاندا رہیا۔ 
اتے پیغمبراں لئی تے سبھے انسان برابر سی۔ 
چوڑے وی اتے مصلی وی۔ 
خالدمسلمان کدوں ہوئے سی مصلی؟ سہوتراپہلوں تے سارے مصلی بدھ مت اختیار کر گئے سن۔ 
اسلام وی برصغیر دے اوہناں علاقیاں وچ ای تگڑا ہویا جتھے لوکیں بدھ مت دے منن والے سن۔ 
مشہور روسی لکھاری گنگوفسکی دی کتاب وچ لکھیا ہے بئی ساڈے علاقے وچ سب توں پہلوں مصلیاں اتے جٹاں نے کلمہ پڑھیا سی۔ 
محمد بن قاسم دا ساتھ وی بدھ مت والاں والیاں ہی دتا سی۔ 
خالدتہانوں تہاڈے جمن دا ورہا کس طرحاں یادرہیا؟ سہوترامینوں میری ماں نے دس پائی سی بئی جد میں جنمیا تے اوہ چنگی طرحاں میری دیکھ بھال نہ کر سکی۔ 
تیرا سر کسی نے نہیں واہیا سی۔ 
کیونجے پنجاب وچ کَتّے دی بیماری طاعون کھلری ہوئی سی ساڈے علاقے وچ۔ 
جے تسی تواریخ پنجاب پڑھو تے پنجاب وچ اتے ء دے ورہیاں وچ طاون پھیلیا سی۔ 
خالدتہانوں سکولے کس داخل کرایا سی؟ سہوترا‫ شیر محمد ڈَھڈی نے سکول اپنے پتر دے لئی بنایا سی۔ 
اوہدا پتر اتے میں کٹھے پڑھدے ساں۔ 
خالداہناں دے پتر دا کیہ ناں سی؟ سہوترا‫ االلہ داد ڈَھڈی۔ 
اوہ وی ہن فوت ہو گیا ہے۔ 
شیر محمد ڈَھڈی بہوں چنگا بندہ سی۔ 
راتیں مینوں سفنے وچ ملیا سی۔ 
اوہ اکثر میرے سفنیاں وچ آوندا ہے۔ 
اوہدا دوجا پتر سلطان محمود سی۔ 
اسی سجوکہ شریف توں ہو کے جاندے ساں۔ 
اوتھے نانگے شہیداں دیاں قبراں نیں۔ 
خالدایہہ کون سن؟ سہوتراپرانےزمانے وچ ساڈے علاقے تے دھاڑوی آئے سن۔ 
ایہناں نے دھاڑویاں دا مقابلہ کیتا اتے مارے گئے۔ 
اوتھے انہاں دیاں قبراں نیں ہن وی۔ 
سجوکہ والا سکول کد بنیا سی؟ سہوتراء وچ۔ 
خالدایہہ سکون بنن توں پہلوں ایتھوں دے وسنیک کتھے پڑھدے سن؟ سہوتراخالصہ سکول سی پہلوں۔ 
خالداوہ تے فروکہ وچ ہے۔ 
اوہ ہائی سکول ہے؟ سہوتراآہو۔ 
ایہدے توں وکھ کھتریاں دا پرائمری سکول وی ہوندا سی۔ 
زمیندار تے اوتھے ای پڑھدے سن پر کمیاں وچ تعلیم عام نہیں سی۔ 
زمیندار آکھدے سن ایہہ کمی پڑھ لکھ گئے تے ساڈی گل کون سنے گا۔ 
عامرسکول وچ کتاباں کیہڑیاں ہوندیاں سی؟ سہوترااک قلم کانے دی، اک دوات دی بوتل۔ 
اک تختی اتے اک قیدہ۔ 
خالدتیجی جماعت تک ایہی چلدا سی؟ سہوتراتیجی جماعت وچ حساب دا وادھا ہو جاندا سی۔ 
خالدتسی پنجابی دارسم الخط گرمکھی کدوں سکھیا سی؟ سہوتراایہہ تے میں سکول چھڈن دے مگروں سکھیا سی۔ 
خالدسکولے کیہڑی زبان پڑھدے سو تسی؟ سہوترااردو اتے فارسی۔ 
خالداستاد؟ سہوترا‫ االلہ بخش ہوندے سن فیر اوہ میاں شریف وی سی۔ 
رام دتا کھتری سی اوہ ہیڈ ماسٹر سی۔ 
سیکنڈ ہیڈ ماسٹر علی محمد کبھارا کمہار۔ 
ہیڈ ماسٹر اتے سیکنڈ ہیڈ ماسٹر وچ جھیڑے رہندے سن۔ 
خالدسکولے استاد کیہڑی زبان وچ پڑھائی کرواندے سن؟ سہوترااوہ تے سبھے پنجابی بولدے سن۔ 
پرویزسکول کیہڑے سن وچ چھڈیا؟ سہوترامئی ء وچ۔ 
خالدتہاڈی جوانی ویلے کیہڑے اخبار آؤندے سی؟ سہوترااک اخبار نکلدا سی ایتھوں سرگودھے توں۔ 
ایس دا ناں سی شعلہ ایہہ اخبار ساڈے پنڈ والے ڈیرے تے آوندا سی۔ 
خالداخبار کیہڑی زبان وچ ہوندا سی؟ سہوترااردو وچ۔ 
کاشف کیہڑے ورہے دی گل ہے؟ سہوترائ۔ 
پرویزکون کڈھدا سی ایہہ اخبار؟ سہوتراناں تے ہن چیتے نہیں، پر ہیگا اک انقلابی ای سی اوہ۔ 
خالدتہاڈے آسے پاسے کیہڑے انقلابی لوگ سن؟ سہوتراجدوں میرا ٹاکرا میجر اسحاق نال ہویا تے اوس ویلے میں مولوی ٹائپ بندہ سی۔ 
کاشف ایہہ تے بعد دی گل ہوسی۔ 
اسی پرانے زمانے دی گل پچھ رہے ہاں جدوں پہلی لام پہلی وڈی جنگ لگی سی؟ سہوتراء دی جنگ ویلے میں بچہ ساں۔ 
خالداتے جدوں کانگرس تے مسلم لیگ بنیاں؟ کانگرس، مسلم لیگ دے مگروں بنی سی۔ 
ایہہ جماعتاں تے بہار والے پاسے بن گئیاں سن پر ساڈی طرف انہاں دونہاں دا کوئی ناں نشان نہیں سی۔ 
خالدء وچ کیہڑے سیاسی لوکاں نال تہاڈا تعلق سی؟ سہوترامیں تے دینداراں دے نال ساں۔ 
انجمن دینداراں وچ سارے مصلی سن؟ سہوتراجی۔ 
سارے۔ 
خالدء وچ کانگرس، مسلم لیگ یا یونینسٹ پارٹی وچوں کس نوں چنگا سمجھدے سو؟ سہوتراایس ویلے پرائمری پاس دا ووٹ بنندا سی۔ 
میں تے تیجی جماعتے سکول چھنڈ دتا سی۔ 
پر رائے شیر محمد نے میرا ووٹ بنوا دتا ایہہ کہہ کے بئی میں پرائمری کیتی ہوئی ہے۔ 
کاشف ووٹر لئی پرائمری پاس ہونا ضروری سی؟ سہوتراجی۔ 
پرویزکوئی قانون ہووے گا۔ 
بہوں ساریاں شرطاں وچوں اک شرط ایہہ وی ہوئے گی۔ 
خالدتسی پاکستان دے حق وچ ووٹ دتا؟ سہوترامیں تے یونینسٹ پارٹی نوں ووٹ دتاسی۔ 
رائے شیر محمد ڈھڈی ہوندا سی ٹوانے دی پارٹی وچ۔ 
کاشف تسی یونینسٹ پارٹی نوں کیوں ووٹ دتا؟ سہوترا‫ رائے شیر محمد دے آکھن تے۔ 
خالدتہاڈا اپنا کوئی ارادہ نہیں سی؟ سہوتراایس ویلے مارچ ء مینوں بُہتا پتہ نہیں چلیا سی۔ 
مول تان ملتان وچ تنظیم تے بنی سی پَر ساڈے علاقے وچ ایہدا ہَلے تیک کوئی کم نہیں سی۔ 
خالد‫ خضر حیات ٹوانے بارے دَسو؟ سہوترامیں تے عمر حیات ٹوانے اتے خضر حیات ٹوانے نوں فروکہ وچ ویکھیا سی۔ 
خالدٹوانیاں دی ریاست سی کالرا ایس بارے تہانوں کچھ پتہ ہے؟ سہوترانہیں اس بارے مینوں کچھ نہیں پتہ۔ 
خالدتہاڈے علاقے وچ بنیئے وی رہندے سن جیہڑے سود دا کم کار کردے سن؟ سہوترامیں ء وچ پہلی واری آنریری مجسٹریٹ رادھا کرشن دے سامنے پیش ہویا، ساہیوال وچ۔ 
فیر اک وار میاں صالح محمد کلیار مجسٹریٹ دے اگے سرگودھے پیش ہویا۔ 
بس ایہو ای ساڈا تعلق ہوندا سی۔ 
باقی اسی اپنے کم کاج وچ رُجھے رہندے ساں۔ 
راج نیتی اتے کاروار بارے بہتیاں معلوماتاں نہیں سن۔ 
پاکستان بنن دے مگروں انجمن دینداراں نے کیہ کچھ کم کیتا؟ سہوتراء دےاں چوناں وچ دولتانے دے مقابلے وچ محمد بخش سہوترا کھلوتا سی۔ 
خالد‫ محمد بخش سہوترا ایس پارٹی دا عہدیدار سی؟ سہوترااوہ مصلی سی اتے پارٹی دا صدر وی۔ 
عطاء محمد جنرل سیکریٹری سی۔ 
خالد‫ محمد بخش لڈن دا سی؟ سہوترانہیں اوہ دولت آباد دا سی۔ 
احمد بخش لڈن دا سی۔ 
خالداپنے ناں دے نال سہوترا کیوں لکھدے او تُسی لوگ؟ سہوتراایہہ بھٹیاں دا وڈکا سی۔ 
خالدمصلی وی کہندے نیں ایہنوں؟ سہوتراایہہ دلا بھٹی جیہڑا سی اوہ ساندل بودھ دا پوترا سی۔ 
آئین اکبری وچ ایہدا ذکر ہے۔ 
ایہہ سارے بھٹی ای نیں۔ 
خالدمصلی وی؟ سہوتراجی۔ 
فیر سہوترا گوت بن گئی۔ 
کمی سن تے کموکے بن گئے۔ 
خالدجیہڑا کوئی سہو سی اوہ سہوترے بن گئے؟ سہوترابس گوتاں اتے ذاتاں اینج ہی بنیاں ہین۔ 
مینوں تریخ جانن دا شوق سی ایس لئی کتاباں پڑھدا ساں۔ 
کتاباں پڑھ پڑھ ای مینوں ایہناں گلاں دا پتہ چلیا۔ 
پرویزجد تسی مسلمان نہیں سو تے تہاڈے علاقے وچ کیہڑیاں کیہڑیاں رسماں تے رواج سن؟ سہوترا‫ امام شافی تے ہر شئے معافی ایس توں پہلے دے حالات موجب مینوں بہتا پتہ نئی۔ 
صرف ایہناں پتہ ہے کہ ایہناں علاقیاں وچ بدھ مت ایس لئی ودھیا سی بئی بدھ مت ذات پات دے خلاف سی۔ 
مگروں اسلام وی ایسے لئی ودھیا سی۔ 
خالد‫ احمد بخش سہوترے نے ء وچ دولتانے دے خلاف چوناں لڑیاں۔ 
ایہدے مگروں تہاڈی پارٹی نے کیہ کیتا؟ سہوترا‫ جمال دین، احمد بخش دے مگروں صدر بنیا شاہ محمد صدر بنیا۔ 
ایس ویلے ساڈی جماعت نوں مکاون لئی زور لایا گیا۔ 
فیر شاہ محمد نے تنظیم میرے سپرد کر دتی۔ 
خالدفیر تسی صدر بن گئے؟ سہوتراجی آہو۔ 
خالدکیہڑے ورہے؟ سہوترا جنوری ئ۔ 
ایس ویلے معراج خالد وزیراعلیٰ سی۔ 
خالدکیہ ء دیاں چوناں دے مگروں تنظیم نے کوئی کم نہ کیتا؟ سہوتراچوناں دے مگروں سانوں پتہ لگیا بئی ایس چوناں دی سیاست دا کوئی فیدہ نہیں۔ 
روٹیاں وی ساڈیاں اتے ڈنڈے وی ساڈے۔ 
ایہہ زمینداراں دی کھیڈ ہے۔ 
چوناں دی سیاست وچ حصہ لینا ویلا ٹپاون والی گل ہے۔ 
سانوں تھلڑے طبقیاں نوں ایس توں کجھ حاصل وصول نہیں ہو سکدا۔ 
کاشفء توں ء تیک تُسی کیہ کردے رہے؟ سہوترابس میں اپنی تنظیم دے آون والے صدراں دی ٹہل سیوا کردا رہیا۔ 
میرا ذہن اوس ویلے کھلیا جد میرا میجر اسحاق، سبط الحسن ضیغم، نجم حسین سید، سلیم جہانگیر، شفقت تنویر مرزا ہوراں نال ہویا۔ 
ایس دے مگروں مینوں پتہ لگیا بئی اصل انسانیت دے دکھاں دا مداوا کیہ ہے۔ 
جنوری ء دے مگروں اسی لہور دے وائی ایم سی اے ہال وچ اک جلسہ کیتا۔ 
ایسے جلسے وچ ضیغم صاحب، معراج خالد، بیگم نواز خان ایم پی اے اتے فضل الٰہی قربان وی آئے۔ 
لائل پور دا چوہدری شریف پڑھیاراں دا آگو وی آیا۔ 
فیر میجر اسحاق نے مصلی ڈرامہ لکھ چھڈیا۔ 
دیہاتی مزدور تنظیم کدوں بنی؟ سہوتراء وچ ای انجمن مسلم شیخاں دا ناں بدل دتا گیا۔ 
بابا باغ علی، احمد دین وغیرہ ساڈے نال سن۔ 
خالدایہدے پہلے صدر تُسی بنے؟ سہوترااس دا پہلا صدر میں ساں اتے اج تیک ہاں۔ 
خالدتسی ریڈیو تے وی پروگرام کردے رہے؟ سہوتراجی۔ 
کاج وی اپنا، راج وی اپنا۔ 
کاشفکیہڑے ورہے؟ سہوتراء وچ۔ 
خالدوزیراعلیٰ حنیف رامے سی؟ سہوتراجی۔ 
خالدکِنے ورہے پروگرام کیتا؟ سہوترامیں پروگرام کیتے۔ 
ایہہ مینوں آکھدے سن بئی تو تنخواہ لیا کر اتے ساڈیاں تعریفاں کریا کر۔ 
میں انکار کردا رہیا۔ 
جیہڑی گل مینوں سچ لگی میں ببانگ دہل کردا رہیا پر میں اوہناں دیاں شرطاں تے کم نہیں کرسدا ساں۔ 
خالداِک تھاں تُساں بہوں وڈا جلسہ وی کیتا سی؟ سکھیکی منڈی۔ 
خالدکیہڑے سہوتراہاڑ دا مہینہ سی، جون ئ۔ 
شیخ رشید نے چوہڑکانے جلسہ کیتا جدوں کہ اسی سکھیکی وچ۔ 
خالدوڈا جلسہ کس نے کیتا؟ سہوتراساڈا جلسہ بہوں وڈا سی۔ 
ایہدے وچ بنگش صاحب وی آئے سن۔ 
تاج محمد لنگاہ وی، مرزا ابراہیم، میجر اسحاق سنے بہوں سارے لیڈر آئے سن۔ 
کاشف تسی چوہڑکانے والے جلسے وچ وی گئے؟ سہوتراجی۔ 
شیخ رشید بابائے سوشلزم میرا یار سی۔ 
جد اوہ بیمار پیاسی تے میں لہور اوہنوں ملن گیا ساں۔ 
میں اوہدے لئی ککڑیاں وی لے کے گیا مزدور کسان پارٹی تہاڈے نال کدوں رَلتی سہوترابس ملاقاتاں ہوندیاں رہیاں۔ 
اوہناں نوں میرا کم چنگا لگا۔ 
میجر صاحب نے مینوں آسمانیں چڑھا دتا۔ 
خالدتُسی کدوں رلتی ہوئے مزدور کسان پارٹی نال؟ وائی ایم سی اے دے جلسے دے مگروں۔ 
سکھیکی والا جلسہ کرن دی لوڑ کیوں ہوئی؟ سہوترااسی کسان اپنا زور وکھانا چاہندے ساں۔ 
بنگش صاحب اتے میجر صاحب نال میریاں ملاقاتاں ہویاں۔ 
دونویں بہوں مخلص بندے بھٹو صاحب جاگیردار سن۔ 
اونہاں نوں کساناں دے نال نال سگوں زمینداراں اتے جاگیرداراں دے فیدیاں دا خیال وی رکھنا پیندا سی۔ 
پرویزجدوں تسی پارٹی نال رَلتی ہو گئے تے اپنی دیہاتی مزدور تنظیم نوں وی اوہدے وچ ملا چھڈیا؟ سہوترانہیں۔ 
اسی اپنا وکھرا کم کردے رہے۔ 
دیہاتی مزدور تنظیم ولّوں اساں اپنی پہلی پارٹی دا جنم دیہاڑ ہر ورہے فروری نوں مناندے رہے۔ 
ساڈی تنظیم دو تہوار مناندی سی۔ 
فروری اتے ستمبر۔ 
خالدتسی بھٹہ مزدوراں دے حقاں لئی وی کم کیتا؟ سہوتراجی۔ 
ء دے پرویزبھٹہ مزدوراں دے کم دیہاتی مزدور تنظیم دے کم وچ کوئی فرق ویکھیا؟ سہوترافرق تے ہے سی۔ 
بھٹہ مزدوراں دے کم وچ سانوں اُکا بھٹہ مزدوراں لئی کم کرنا ہوندا سی۔ 
جد کہ دیہاتی مزدور تنظیم وچ سانوں نائیاں، موچیاں، لوہاراں، سبھاں دے حقاں لئی لڑنا ہوندا سی۔ 
ایس کم وچ تے ہر کاما، ہر محنتی ساڈا سجن سی۔ 
پرویزبھٹہ مزدوراں لئی تسی ء توں پہلوں وی لگے رہے؟ سہوتراء وچ بھٹہ خشت مزدور یونین رجسٹرڈ بنائی۔ 
ایہہ سرگودھے وچ بنائی سی۔ 
مگروں حجرہ شاہ مقیم وچ وی بنائی۔ 
ایہدے مگروں فیر پاک پتن وغیرہ وچ ایہہ تنظیم بندی رہی ایسے زمانے وچ ہی۔ 
بھٹہ خشت مزدوراں وچ تہاڈے سجن کون کون سن؟ سہوترا‫ احسان اللہ خان وی سی۔ 
اوہ میرے نال زبردستی شامل ہویا سی۔ 
جدوں اسی فروری نوں کمپنی باغ سرگودھے جلسہ کیتا سی۔ 
ایہہ بہوں وڈا جلسہ سی۔ 
احسان اللہ اپنا اپنا وکھرا کم وی کردا سی پر ایہدے نال لوگ شامل نہیں ہوندے سن۔ 
ایہناں دناں وچ لہور مرزا ابراہیم دی صدارت وچ کھبے والیاں دی کجھ تنظیماں دا اک اکٹھ ہویا۔ 
مینوں وی سنہیا گھلیا گیا۔ 
میں جد اوتھے آیا تے احسان اللہ اپنے کچھ ساتھیاں نال میرے نال جڑ گیا۔ 
جلسے دے مگروں اوہ منیوں دیال سنگھ مینشن دے ہوٹل لے آیا۔ 
شیزان ہوٹل وچ؟ سہوتراآہو۔ 
اوتھے اوہنے آکھیا بئی میں تہاڈے نال رَلتی ہونا چاہندا ہاں۔ 
میرے کولوں جیہڑی مرضی لکھت لکھوا لو۔ 
میں اوہنوں آکھیا بئی توں بھٹے مزدوراں وچاوپرا لگیں گا۔ 
ایس طرحاں اسی اوہنوں اپنے نال رَلتی کر لیا۔ 
شروع شروع دے سالاں اوہ بہوں چنگا کم کردا رہیا۔ 
فیر مگروں اوہ اقبال مسیح نوں باہر لے گیا۔ 
فیر ایس منڈے نوں قلین دا کاروبار کرن والیاں مروا دتا۔ 
اقبال مسیح نوں اوہدے سکے مامے مروایا۔ 
پر الزام احسان اللہ خان تے لگ گیا۔ 
احسان اللہ چکر دے کے نکل پرویزغیر ملکاں توں وی پیسہ آون لگ پیا سی؟ سہوترابہتا تے مینوں نہیں پتہ پرپیسہ نظر آون لگ پیا سی۔ 
ایک واری ایہہ میرے کول بھارتی سوامی لال اتے نیپال دے کسی بندے نوں لے کے آیا سی۔ 
سوامی لال بھٹہ مزدور محاذ دی کسی بین الاقوامی تنظیم دا جنرل سیکٹری سی، جد کہ نیپالی بندا صدر، بس مینوں تے ایہو ای دسیا سی۔ 
اوہناں نوں احسان اللہ خان ای لے کے آیا سی۔ 
اوہناں ای اوس نوں کوئی فنڈ وی دتے۔ 
اوہ اوہناں نوں ملن باہروی جاندا رہیا۔ 
اندر دیاں گلاں دا مینوں کوئی علم نہیں۔ 
خالدجنرل ضیاء دے زمانے وچ تہاڈے گھر کوئی جلسہ وی ہویا سی جہدے وچ تہاڈے گھر کجھ لوگ آئے اتے اوہناں نے تہانوں ماریا وی سی؟ سہوتراجلسہ تے نہیں سی۔ 
اساں میجر اسحاق دی برسی تے ایتھے مصلی ڈرامہ کروایا سی ایتھے اپنے گھر وچ ای۔ 
ایہدے تے پابندی لا دتی گئی۔ 
ہزار جرمانہ اتے پنج سال قید۔ 
ایہدے خلاف لہور ہائیکورٹ وچ رٹ کر دتی۔ 
خالدوکیل کون کون سی تہاڈے؟ سہوترا‫ میاں سلیم جہانگیر۔ 
اصل وچ اسی سارے جنرل ضیاء دے خلاف ساں۔ 
بس ساڈا جرم ایہو سی۔ 
خالدگرفتار کدوں کدوں ہوئے تسی؟ سہوتراء وچ دو مہینیاں لئی گرفتار رہیا ساں۔ 
عطاء اللہ شاہ بخاری دے نال۔ 
احمدیوں دے خلاف تحریک دے چکر وچ۔ 
خالدتسی تحریک وچ سو یا عطا اللہ شاہ بخاری دی جماعت وچ شامل سو؟ سہوتراآہو، میں احراری ساں۔ 
ایس ویلے میں بہوں کٹر مذہبی ہوندا ساں۔ 
محمد علی جالندھری اتے عطاء اللہ شاہ بخاری میرے آگو سن۔ 
خالداحراری لیڈراں نال وی ملدے رہے تُسی؟ سہوترا‫ عطاء اللہ شاہ بخاری دے نال میں اوہناں دے مکان وچ اوہناں دے نال رہندا رہیا ہاں۔ 
خالداوہناں دے نال شیخ حسام الدین وی ہوندے سن؟ سہوترااوہ تے بخاری ہوراں دے سجن سن۔ 
خالدایہہ عامر انہاں دا پوترا ہے۔ 
سہوترافیر ایہہ تے گھر دے بندے ہوئے تسی۔ 
خالد‫ میجر اسحاق نال تسی ملے وی اتے اونہاں دی پارٹی وچ وی رہے۔ 
اوہناں بارے کجھ دس پاؤ؟ سہوترا‫ میجر اسحاق جہیا بندہ میں اج تیک نہیں ویکھیا کوئی دوجا۔ 
اوہناں پنجاب دے ماڑے وسیب لئی قلم وی چکیا اتے انہاں دی سیاسی جدوجہد نوں وی سامنے لیاندا۔ 
اوہناں دا لکھیا ڈرامہ مصلی ساڈے لئی کیہ مقام رکھدا ہے، ایہدے لئی میرے کول اکھر نہیں۔ 
میں اوہناں دے حوالے نال اک نظم وی لکھی سی۔ 
میں تھک وی گیا ہاں اتے تہاڈے نال گل کریندے ہوئے مینوں سوادبھی بہوں آرہیا ہے۔ 
نظم ایہہ سی۔ 
نظم سی جنگ نامہ گل سن توں میری اوہ رُتیا میں شہر‫ لہور وچ پڑھدا جیہڑا میں مضمون پنجاب پڑھیا اوہ میں دلیلاں کردا میں سن کے گل حیران ہندا سب جدوں مصلی ہاں پڑھدا گل کھول کے رُتیا میں کردا پھیررُتا آہندا اے گپاں نہ لاؤ شاہ جی ایہہ کدوں سی دیس مصلیاں دا کتھے شوہدا مصلی پنجاب کتھے کیڈا حال اے برا مصلیاں دا بھکھ دکھ تے ایہناں دا ناں لکھیا جھلا مُلا وی نہیں مصلیاں دا لوکاں لئے بنا محل پکے آپنا ڈھارا وی نہیں مصلیاں دا نعرہ گھڑ کے جال بنا دتا ووٹ بینک وی نہیں مصلیاں دا اس کا جواب رُتا کو یہ ملتا ہے تیرا حال رُتیا میں جاننا تیرے نال جو ظالماں کیتا گل سچ میجر اسحاق کیتی میں پڑھ کے تینوں الاء کیتی جو توں بولیا اوہ نہیں اوہ دسیں جو تیرے نال کیتی تینوں مڑ قدیم دا حال دسیا کوئی اَج دی گل نہیں کیتی باہروں آ کے ظالماں سر تیرے پَنڈاں بھاریاں تیرے تے پا دتیاں کر دِتا ہڑپہ تباہ تیرا کماد ساڑ کے بہیاں جلا دتیاں ہن ویلا ای یار کھُنجا کھُنجا گلاں تینوں میں سبھے لکھا دتیاں توں دیس پنجاب نوں پُتر ملیا ساڈے دیس نوں توں سنواریا ہے ریکارڈر تے سہوترا ہوراں دی آواز بہوں نِمی سی ایس لئی جے نظم وچ کوئی غلطی رہ گئی ہوئے تے پڑھیار ایہدی تصیح کر دیون۔۔۔۔۔۔ 
ادارہ مزدور کسان پارٹی دے کیہڑے کیہڑے بندے ملدے رہے تُساں نوں؟ سہوترا‫ سید،‫ نجم حسین ضیغم، میجر اسحاق، شفقت تنویر مرزا۔ 
خالدایہہ سبھے مزدور کسان پارٹی وچ سن؟ سہوتراجی۔ 
ایہہ سبھے میرے استاد نیں۔ 
میں ایہناں کولوں زندگی دی کتاب نوں پڑھنا سِکھیا۔ 
جے میں سکولے ہوندا تاں وی مینوں اینا بہوں سارا علم نہ ملدا جنہاں میں ایہناں استاداں کولوں سِکھیا۔ 
خالدتہاڈے شناختی کارڈ تے جنم دا ورہا ہور لکھیا ہے، جو تسی دس پا رہے ہو اوہ کجھ ہور ہے؟ سہوتراہاں ایہدے وچ فرق ہے۔ 
میں اپنے بہتیاں کارکناں دی جنم دی تریخ اتے مختصر سوانح وکھرے رجسٹر تے لکھی ہوئی ہے۔ 
خالداوہ رجسٹر کِتھے ہے؟ سہوتراایہدے وچ بندیاں دا احوال لکھیا ہے۔ 
چھپیا نہیں ایہہ کم ہلے۔ 
مزدور کسان پارٹی نال جہیڑا کم کیتا ایس دی تفصیل بارے دس پاؤ؟ سہوتراستمبر ء میں چیچہ وطنی جلسہ کیتا۔ 
فیر اک جلسہ ہڑپے کیتا۔ 
لہور دے کسان ہال جیہڑا مزنگ روڈ تے ہے، اوتھے وی جلسہ کیتا۔ 
ہڑپے دے جلسے وچ غلام نبی کلو، رفیق زرگر وی میرے نال سن۔ 
اوتھے میں نظم وی پڑھی سی۔ 
۔۔۔۔۔۔۔۔۔۔۔۔۔۔۔۔۔۔ 
میجر اسحاق نال میں پورا پنجاب پھریا۔ 
اسی پیدل اک توں دوجے پنڈ جاندے رہے۔ 
منچن آباد توں لے کے صادق آباد وچ جمال دین والی تیک۔ 
پرویزمخدوم میراں شاہ دے علاقہ تیک جیہڑے صاحبزادہ مخدوم حسن محمود دے والد سن؟ سہوترافیر اسی مزاریاں دے پنڈ وی گئے۔ 
خالدتہانوں لگدا ہے کہ تُسی ساری عمر تبدیلی لئی کم کردے رہے پر اوہ تبدیلی نہ آ سکی؟ سہوترابندیاں دے رنگ روپ اونجے ہی رہندے نیں۔ 
بدلن والی شے تے وچار ہے۔ 
میں کیہ وچار کردا ساں۔ 
اک لہر نال جڑن دے مگروں میں کنجے وچار کرن لگا۔ 
تے میرے نیڑے ایہہ بہوں وڈی تبدیلی پنجاب توں وکھ دوجے صوبیاں وچ وی گئے تسی؟ سہوتراکیوں میجر صاحب دے نال بلوچستان، سندھ، سرحد وی گیا۔ 
ہشت نگر دی کسان جدوجہد بارے دس پاؤ؟ سہوتراایہہ بہوں لمیری کہانی ہے۔ 
ہشت نگر توں وکھ صوبے سرحد دے دوجے علاقیاں وچ وی گیا ہاں۔ 
ہشت نگر دا سارا علاقہ پھریا ہویا ہاں میں۔ 
خالدکساناں دی جدوجہد نوں کس طرحاں ویکھدے او تسی؟ سہوتراایہہ بہوں وڈی لہر سی۔ 
پر افضل بنگش غلطی کر گیا۔ 
اوہدی غلطی دے موجب سارا کم خراب ہو گیا سی۔ 
خالدغلطی کیہ بنگش ہوراں دی؟ سہوترااوہ افغانستان چلا گیا کسے ہور پارٹی دے نال۔ 
فیر میجر اسحاق دے خلاف ہو گیا۔ 
شیر علی باچہ وی ایہدے نال سی۔ 
اوہ آپو پارٹی داصدر بن گیا۔ 
سبھے کیتا کرایا برباد کر دتا۔ 
چار پیسے مل گئے پر جیہڑا کم کیتا سی اوہ تباہ ہو گیا۔ 
خالدتہانوں وی تے لالچ ملے ہون گے؟ سہوترامیں لالچی نہیں ہاں۔ 
میں ایہو جئے چکراں وچ نہیں آیا کدی۔ 
پرویز شیر علی باچہ یا کسی ہور کردار بارے گل کرو جس دا تعلق ہشت نگر نال ہوئے؟ سہوترا‫ شیر علی باچہ دے نال میریاں بہوں یاداں نیں پر ہُن حافظہ کم نہیں کر رہیا۔ 
بنوں دا غلام قادر وی ہوندا سی۔ 
ایک واری اوہدا تعارف میں قصور وچ سجاد شاہ، صدر نال کروایا بئی ایہہ غلام قادر نیں۔ 
اوہناں نے پلٹ کے آکھیا میں کس دا غلام ہاں۔ 
ایہہ اک اشارہ سی لیڈرشپ بارے۔ 
اوس ویلے مینوں کجھ کجھ گل سمجھ آون لگ گئی سی۔ 
پرویزآکھیا جا رہیا ہے بئی بھارت وچ جیہڑی دلتاں دی لہر چالو ہے اوہدے پچھے وی آغا خاں سہوترا دا کم ہے۔ 
اُنہاں نے دیہاتی محنت کش محاذ توں ہی سبق سکھیا ہے؟ دیہاتی محنت کش محاذ تے میرے خلاف شوکت بلوچ نے بنایا سی۔ 
پرویز‫ شوکت بلوچ کیہڑے گروپ دے نال سی سیاسی طور تے؟ مزدور کسان پارٹی دے خلاف سی شوکت بلوچ۔ 
اوہنوں پروفیسر گروپ دی ہلہ شیری سی۔ 
خالدایہہ وکیل شوکت بلوچ دی گل کر رہے ہو تسی جیہڑا ہن امریکہ ٹُر گیا ہے؟ سرگودھے دا سی۔ 
باہر ٹُر گیا ہویا ہے۔ 
خالداوہ پی پی پی وچ سی؟ سہوتراایہہ پی پی پی دے حمیتی سن پر ساڈے خلاف سن۔ 
اوہناں دے نال فدا شاہ، فتح محمد بھٹی، رائے شاکر بھٹی، باقر سبھے اکٹھے سن ساڈی لہر دے خلاف۔ 
بھارت دی دلت لہر دے آگو آکھدے نیں بئی آغا خان سہوترا توں سبق سکھیا ہے؟ سہوتراجے کر کسے ماڑے بندے نوں تخت تے چڑھن دا رستہ ملے تے اوہ پہاڑ دی چوٹی تیک جا پہنچدا ہے۔ 
جدوں میں مصلی ڈرامہ پڑھیا تے میرے ذہن دے بند دریچے کھلن لگ پئے۔ 
ایہدے مگروں میں خود لکھتاں لکھیاں۔ 
میریاں لکھتاں پڑھ کے میجر اسحاق آکھن لگےتوں تے مصلیاں نوں راٹھ بنا دتا ہے۔ 
میں آکھیا مَیں کدوں انہاں نوں راٹھ بنایا ہے۔ 
ایہہ تے تہاڈا ڈرامہ اتے لِکھتاں نیں جنہاں وچ پنجاب دے اصل وسنیکاں نوں اُوچا وکھایا گیا ہے۔ 
تہاڈیاں لکھتاں پڑھ کے ہن مینوں ایہو پتہ چلیا ہے بئی مصلیاں تو وڈا راٹھ کوئی ہور نہیں۔ 
مصلی بھیک نہیں منگدا، محنت مزدوری کر کے کھاندا ہے۔ 
ایس توں وڈا راٹھ کون ہوسی۔ 
ایہہ گل میجر اسحاق نے ہی دسی سی۔ 
پنجاب وچ جیہڑیاں وی لڑائیاں ہویاں انہاں وچ مصلیاں دا بہوں وڈا حصہ رہیا ہے، ہن رواجی تواریخ وچ انہاں دا ذکر نہیں تے اوہ وکھری گل ہے۔ 
پرویزجد مزدور کسان پارٹی ٹُٹی تے تسی کلو ہوراں دے نال رہے؟ مزدور کسان پارٹی تے کمیونسٹ پارٹی وچ ٹٹ پج چل رہی سی تے میں وی اوس اجلاس وچ گیا ساں۔ 
اوتھے لڑائی ہو رہی سی۔ 
فیر اوتھے پارٹی اڈ و اڈ ہو گئی۔ 
افضل خاموش نے وکھرا گروپ بنا لیا اتے دوجیاں نیں کمیونسٹ مزدور کسان پارٹی دے ناں ہیٹھ وکھرا گروپ بنا لیا۔ 
پرویزتُسی کہدے نال سو؟ سہوترامیں تے سبھے دے نال ساں۔ 
میں تے ساریاں نوں کہندا ہاں، سارے میرے نال رَلو۔ 
میں کسی اک گروپ دا ساتھ نہیں دینا سی۔ 
کمیونسٹ تے میں ہاں۔ 
جیہڑا ہتھیں کم کرے اوہی کمیونسٹ ہوندا ہے۔ 
میں نے خود نوں ایس لڑائی تے تقسیم توں وکھرا ای رکھیا۔ 
پرویز‫ غلام نبی کلو کس طرحاں دا بندہ سی؟ سہوترااوہ تے میرے استاد سن۔ 
اوہ بہوں چنگے بندے سن۔ 
اوہ ہیرا سن۔ 
ایہہ سبھے لوگ میرے استاد نیں۔ 
انہاں استاداں وچ اج تہاڈے آون توں بعد وادھا ہو گیا ہے۔ 
تسی وی میرے استاد ای ہو۔ 
کلو ہوری کاشتکار سن اوہناں دی کلے زمین سی۔ 
میں جد اوہناں نوں ملن گیا تے سوچدا سی پارٹی دے مرکزی صدر کول بہوں زمین ہوئے گی۔ 
اوتھے گیا تے اک زنانی، کلو ہوراں دے گھر دے باہر پٹھے پا رہی سی۔ 
میں سمجھیا کوئی نوکرانی ہوسی۔ 
میں اوہدے کولوں کلو ہوراں بارے پوچھیا۔ 
اوس نے آکھیاا وہ اندر کمرے وچ نیں۔ 
میں اوہناں دی بیوی بارے پوچھیا تے اوہ آکھن لگی حکم کرو میں ہی کلو ہوراں دی سوانی ہاں۔ 
فیر کلو ہوراں دی دھیاں پروین وغیرہ آ گئیاں۔ 
سبھے ملے۔ 
مزدور کسان پارٹی وچ ٹھاٹھ باٹ، قدکاٹھ والا بندہ میجر اسحاق ہی سی پر ٹھیٹھ کسان غلام نبی کلو ہی سی۔ 
پرویزتسی دونواں چوں کس نوں وڈا سمجھدے ہو؟ سہوترامیرے لئی دونویں اکھاں دے نور نیں۔ 
دونویں استاد نیں۔ 
میرے کول بہتیاں کتاباں اوہ نیں جیہڑیاں سبط الحسن صیغم نے مینوں پرویزپرانے لوکاں بارے کجھ ہور گلاں دسو؟ سہوترا‫ میجر صاحب اتے کلو صاحب دے نال میں بہوں سارے علاقے پھرے۔ 
کئی ورہے اسی اکٹھے رہے۔ 
میجر صاحب نے جیہڑی کتاب لکھی حسن ناصر بارے ایہدے وچ بہوں سارے لوکاں دے ناں لکھے نیں۔ 
میں وی اک کتاب لکھی ہے۔ 
ایہہ کتاب لائل پور دے وکیل دوست لے گئے نیں۔ 
اوہ پچھوں کالا شاہ کاکو دے ہین۔ 
پتہ نہیں کدوں چھپے گی۔ 
پرویزکس بارے ہے اوہ کتاب؟ سہوترااوہ دراوڑاں دی تریخ ہے۔ 
پرویز‫ کلو صاحب دے مگروں تہاڈا کسی نے وی خیال نہیں رکھیا، ایہہ میرا دل کہندا ہے؟ سہوترابالکل صحیح، کسی نے نہیں رکھیا میرا خیال۔ 
جیہڑے ہن پارٹی دا کم کرہے نیں اوہ وی نہیں آئے کدی۔ 
اج تسی آئے ہو تے خوشی ہوئی اے۔ 
کجھ عرصہ پہلے جہلم تے قصور دے سجن ملن آئے سن۔ 
میں انہاں نوں آکھیا بھئی ایہہ کم مصلیاں دا ہے ایہدے وارث بنو۔ 
ایہہ کم تہاڈی اڈیک وچ ہے۔ 
میں تے ہن مرن والا ہاں۔ 
پنجاب لئی اج تیک کس نے کم کیتا ہے تہاڈے خیال موجب؟ سہوتراپنجابی صوفی شاعر میاں محمد بخش، بلھے شاہ، شاہ حسین، خواجہ فرید، بابا فرید یہ سبھے پنجابی عبقری سن۔ 
انہاں نے پنجاب تے پنجابی لئی بہوں کم کیتا۔ 
اسی سبھے اوہ لوگ ہاں جیہڑے اونہاں بزرگاں دے کم نوں اگے نہ ودھا سکے۔ 
میں اک نظم وی لکھی سی۔ 
ایہہ نظم وی صحیح طرحاں سنی نہیں جا سکی۔۔۔۔۔۔ 
خالداسی سارے تہاڈے شکرگزار ہاں، تسی ایس بڑھاپے وچ وی سانوں بہوں سارا وقت دتا۔ 
سہوترامیں بہوں خوش ہویا ہاں۔ 
تسی اینج ای رسالہ کڈھدے رہو، رستے آپو بندے نیں، جے کر اسی اپنے اپنے حصے دا کم کردے رہیے تاں۔ 
سائیں اللہ دتہ گواہنڈی عامرتسی ایتھے ای رہندے ہو؟ سائیں جی عامرکِنے عرصے توں؟ سائیں سال توں۔ 
عامر‫ آغا خان سہوترا وی ایتھے ای رہندے نیں؟ سائیں اسی تے شروع توں انہاں نوں ایتھے ہی ویکھ رہے ہاں۔ 
عامر‫ سہوترا جی بارے کجھ دَس پاؤ؟ سائیں انہاں نے بہوں بھرپور زندگی گزاری ہے۔ 
ہمیش اوہی کم کیتا جیہڑا انہاں نوں صحیح لگا۔ 
اساں نہیں ویکھیا بئی سہوترا جی کسی ہور تے کہن تے لگے ہون۔ 
جے کر انہاں نوں لگدا بئی ایہہ گل صحیح ہے تے ایہہ آپو اوہدی حمیت وچ ڈانگ سوٹا کرن نوں تیار ہو جاندے۔ 
نہ کسے دی محتاجی لئی، نہ فراڈ لایا، نہ رقماں لئیاں۔ 
نہ حکومت توںنہ کسے دوجے توں۔ 
پر اولاد دے ہتھوں ایہناں بہوں دکھ جھیلے نیں۔ 
ہن ایہناں دی عمر دا ااوہ حصہ ہے بئی ایہناں دی خدمت کرن لئی کوئی ہونا چاہیدا ہے۔ 
پر ہون نہ تے اوہ نے جنہاں دے نال ایہہ جدوجہد کردے رہے نیں اتے نہ ای ایہناں دی اپنی اولاد ایہناں نال ہے۔ 
تُسی ویکھ ہی رہے ہو اپنیاں اکھاں دے نال۔ 
ایہہ بہوں شریف بندے نیں۔ 
ایہناں کول پیسہ وی آؤندا رہیا۔ 
کجھ تھوڑی بہوں زمین وی سی۔ 
سب ویچ کے کھوا دتی، اولاد نوں وی اتے آون جاون والیاں نوں وی۔ 
اک بس وی سی اوہ وی کسے نے ویچ چھڈی۔ 
اولاد نال انہاں دی کوئی رنجش ہوئے تاں سانوں پتہ نہیں۔ 
اسی تے صرف ایہہ جاندے ہاں کہ جد ایہناں کول تھوڑا بہوں پیسہ سی تے لوک وی انہاں نوں ملن آؤندے سن اتے اولاد وی۔ 
پر ہُن انہاں کول کوئی نہیں آوندا۔ 
ہن تسی آئے ہو۔ 
اک پتر ایتھے سلاں والی ہی رہندا اے۔ 
اوہ کدی کدی آ جاندا ہے۔ 
اوہ آپو محنت مزدوری کردا ہے۔ 
جو کجھ وی کردا ہے اوہ ہی ہے اک ایہناں دا۔ 
ساڈے کولوں جو کجھ ہو سکدا ہے اساں وی کردیندے ہاں۔ 
عامربس کہدی سی؟ سائیں سہوترا ہوراں دا اک پتر مر گیا ہے۔ 
سہوترا جی نے اوہنوں کجھ زمین ویچ کے اک بس لے دتی سی۔ 
اوہ لاری چلاؤندا سی تے گھر وی خرچہ دیندا سی۔ 
اوہدے مرن دے مگروں اوہ بس کتھے گئی کسے نوں کجھ پتہ نہیں۔ 
سہوترابس ایہو کجھ ہویا میرے نال۔ 
عامرایہناں نے علاقے دے لوکاں لئی کیہڑے کیہڑے کم کیتے؟ سائیں سانوں سارے کماں دا تے پتہ نہیں۔ 
پر انہاں دی علاقے وچ جیہڑی عزت ہے اوہ کسے وجہ توں ہی ہے۔ 
ایہہ کوئی وڈیرے تے ہین نہیں۔ 
فیر ایہناں ایس علاقے دور دراڑ پنڈاں تیک نِکے نِکے سکول چالو کروائے۔ 
ایہہ تنظیم دے صدر سن۔ 
انہاں دے کہن تے سکول چالو کیتے گئے۔ 
اوتھے بچیاں نوں کتاباں، سلیٹاں مفت دیندے سن ایہہ لوک۔ 
ایہو جئے غریب لوکاں نوں پڑھا چھڈیا جنہاں دی نسل وچوں کوئی سکول نہیں سی گیا۔ 
عامرہن اوہ کم اجے چالو ہے؟ سائیں پتہ نہیں۔ 
اوہ کم کد مک گیا، ایہنوں کس نے استعمال کیتا۔ 
سانوں کجھ پتہ نہیں پر ہُن اوہ سکول نہیں رہے۔ 
ایہہ گھر ایہناں دا دفتر سی۔ 
ایس گل بات دے دوران آغا خاں سہوترا دی دوہتری وی اوتھے موجود سی جیہڑی سائیں دیاں گلاں نوں سچ آکھ رہی سی۔ 
فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ پیپلز پارٹی دے سال ایشیا منڈیلا‫ نیلسن پرویز مشرف دا سیاسی کمانڈو ایکشن لیبر ڈے دی اُچیچتا صدر زرداری دے اثاثے وچار ڈیسک خبری ادارے سی این این دے آکھن پاکستان دے صدر آصف زرداری دے اثاثیاں دا مُل بلین ڈالر ہے۔ 
سانوں اوہناں دے اثاثیاں بارے ایہہ لسٹ ملی ہے جیہڑی اسیں تہاڈے تیکر اپڑا رہے ہاں۔ 
کہیا جاندا ہے کہ ایہہ لسٹ نیب دے ادارے نے تیار کیتی سی۔ 
ساڈے کول ایس نوں سچ یاں جھوٹھ ثابت کرن دے وسیلے نہیں ہین۔ 
لسٹ ایہہ ہے فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ کار پیپلز پارٹی دے سال ایشیا دی منڈیلا‫ نیلسن پرویز مشرف دا سیاسی کمانڈو ایکشن لیبر ڈے دی امریکا نال معاہدے نہیں، مفاہمت سی امریکا نال معاہدے نہیں، مفاہمت سی وچار ڈیسک مسلم لیگ نون دے آگو نواز شریف دے ایس بیان توں مگروں کہ اوہناں دی جماعت پچھلے اٹھاں سالاں وچ امریکہ نال ہوون والے معاہدیاں دا معاملہ پارلیمان وچ چکے گی پاکستان دے گذریل چیف آف جنرل سٹاف لیفٹیننٹ جنرل ریٹائرڈ شاہد عزیز نے کہیا ہے جو گیاراں ستمبر دے دھاڑیاں توں مگروں امریکہ نال تعاون دا کوئی باقاعدہ معاہدہ تے ہویا ہی نہیں سی۔اوہناں 
نے کہیا بس امریکی فوجیاں نوں پاکستان نے کجھ سوکھتاں دتیاں سن۔ 
گیاراں ستمبر توں مگروں وی دو سالاں تیکر بری فوج دے ہیڈ کوارٹر دے اہم عہدے تے رہن والے جنرل شاہد عزیز نے جمعے بی بی سی نوں دسیا کہ ہن امریکہ مفاہمت دی حالت وی بدل گئی ہے۔ 
اوہناں کہیا نائن الیون توں مگروں امریکی انٹیلی جنس پاکستان وچ کم کردی رہی، کجھ ہوائی اڈے امریکی فوج دی ورتوں وچ رہے سنے پاکستان دا سب توں وڈا ائیر بیس جیکب پاکستان لاجسٹک مدد دیندا رہیا ہن وی تیل، خوراک تے ہور پاکستان دیاں زمینی چمن تے طور خم توں جا رہیا ہے تے پاکستان وچ القاعدہ دے آگوں نوں لبھن لئی ڈرونز یاں جاسوسی طیارے ورتے جاندے رہے۔ 
گذریل جنرل نے دسیا کہ جیویں ہی امریکہ تے اوہناں دیاں اتحادی افغانستان وچ آئیاں تے سب توں پہلے پاکستان نوں کہیا گیا کہ طالبان حکومت دی حمیت مُکاون۔ 
اُس ویلے افغانستان وچ طالبان دی حکومت سی تے پاکستان اوہناں نوں قنونی حکومت من دیاں ہوئیاں اوہناں دی مدد وی کردا سی ایس لئی امریکہ نے کہیا ایہہ مکا دیوو۔ 
نائن الیون توں مگروں ایہہ طے ہویا جو اسیں طالبان دی مدد توں اپنا ہتھ ہٹا لواں گے تے اوہدے مگروں طالبان توں لاتعلق ہو جاون گے تے امریکہ تے افغانستان دی لڑائی وچ اسیں حصے دار نہیں بناں گے۔ 
اوہناں نے دسیا کہ امریکی انٹیلی جنس ادارے سی آئی اے دے کول ڈرونز سنے چنگی ٹیکنالوجی سی تے پاکستان وچ القاعدہ دے بندیاں نوں لبھن لئی پاکستانی انٹیلی جنس ایجنسی آئی ایس آئی اوہناں کولوں مدد لیندی سی تے فوج امریکہ توں معلومات آئی ایس آئی راہیں لیندی جنرل شاہد عزیز نے دسیا کہ جدوں تیکر اوہ آرمی وچ رہے اُس ویلے تیکر القاعدہ دے شدت پسنداں دی تلاش لئی جیہڑے بناء پائلٹ جاسوسی طیارے پاکستان دے قبائلی علاقیاں وچ اُڈ دے سن تے اوہ ہور قسم دے سن تے اوہناں نال میزائل فائر نہیں کیتا جاسکدا سی۔ 
جنرل عزیز دیاں گلاں اپنی تھاں پر صدر پرویز مشرف ہوون یاں موجودہ حکومت، اوہ ات واد دے خلاف جنگ نوں اپنی جنگ کہندیاں ہوئیاں پاکستان نوں ایس جنگ وچ فرنٹ لائن ریاست کہندے رہے تے کئی مفاہمتاں ہیٹھ فوجی تے اقتصادی تعاون دی مد وچ دس ارب ڈالر دے نیڑے امداد وی ملی۔ 
اہناں معاہدیاں دیاں تفصیلاں لئی جدوں پاکستان دے وزیر خارجہ شاہ محمود قریشی نال رابطہ کیتا گیا تے اوہناں نے ایہدی کوئی تفصیل تے نہیں دسی پر اینا امریکہ دے نال جیہڑی وی ساڈی مفاہمت ہے اوہدے ہیٹھ پاکستان دے وچ کاروائی دا کسے غیر ملکی فورس نوں اختیار نہیں ہے۔ 
امریکی فوجی کمانڈر ایڈمرل مولن تے صاف دسیا کہ امریکہ پاکستان دی خود مختاری دا آدر کردا رہیا ہے تے اگے وی کردا رہوے گا۔ 
جدوں اوہناں دی توجہ ایس پک دے مگروں وی پاکستان تے امریکی دھاڑے ول دوائی گئی تے وزیر خارجہ نے کہیا ایہدے تے عمل وچ کوئی کوتاہی ہے تے ایہہ امریکی اداریاں دی آپو وچ رابطیاں دی کمی ہے۔ 
شاہ محمود قریشی نوں جدوں پچھیا گیا کہ ایہہ خبراں وی ساہمنے آوندیاں رہیاں ہین کہ فوری لوڑ ہیٹھ امریکہ نوں کاروائی دی اجازت ہے تے اوہناں نے کہیا ساڈی رضا مندی دے بناء پاکستان وچ کاروائی نہیں کرسکدا تے حالیں ہوون والیاں کاروائیاں توں پہلوں کوئی اجازت نہیں لئی گئی۔ 
وزیر خارجہ نے کہیا ات واد دے خلاف جنگ وچ امریکہ تے پاکستان نوں رل مل کے صلاح نال اگے ودھنا ہے۔ 
اوہناں موجب پاکستان حکومت نے امریکہ ساہمنے پاکستان امریکہ دے دھاڑیاں تے احتجاج کیتا ہے تے اقوام متحدہ دی جنرل اسمبلی دے اجلاس دے موقعے تے صدر بش نال صدر زرداری دی ملنی وچ ایہہ معاملہ پھیر چکیا جاوے گا۔ 
گیاراں ستمبر دے دھاڑیاں توں مگروں ات واد دے خلاف جنگ وچ پاکستان تے امریکہ دے وچکار تعاون دے کئی معاہدے تے موجود ہین پر حالیں ایہدے بارے کوئی پکی رپورٹ اک معمہ بنی ہوئی ہے۔ 
پاکستان امریکہ معاہدیاں ولوں سارے پاکستان وچ تجسس اُس ویلے ودھیا جدوں امریکہ نے پاکستان دے وچ دھاڑے شروع کیتے تے ایہدے بارے دوہواں ملکاں دے موقف وچ پاڑ ساہمنے آئے۔ 
پاکستان دی حزب مخالف دیاں جماعتاں حکومت تے زور پا رہیاں ہین جو اوہ صدر پرویز مشرف دے دور وچ امریکہ توں ہوون والے تعاون دے معاہدیاں دیاں تفصیلاں ساہمنے لیاون۔ 
جے ایہہ دبا جاری رہیا تے خورے حکومت پارلیمان نوں ایہدے بارے اعتماد وچ لوے۔ 
پنجاب وچ اقتدار دی سرد جنگ علی سلمان پنجاب دے گورنر ہاؤس وچ وزیر اعظم دے دو مشیر منظور وٹو تے رحمان ملک دی پیپلزپارٹی دی صوبائی قیادت تے گورنر سلمان تاثیر نال ملنی ہوئی ہے۔ 
ملنی توں مگروںوزیر اعظم دے مشیر منظور وٹو نے میڈیا نوں دسیا کہ پیپلز پارٹی پنجاب دے حکمران اتحاد توں وکھ ہوون وچ پہل نہیں کرے گی۔ 
سینئر وزیر راجہ ریاض نے کہیا اوہناں دے وزیر معمول موجب اپنے دفتر جارہے ہین۔ 
مرکز وچ مسلم لیگ نون تے پیپلز پارٹی دے اتحاد دے مُکا توں مگروں پنجاب وچ دوہواں پارٹیاں وچکار پاڑ پایا جاندا ہے۔ 
مسلم لیگ نون دے آگو کئی وار منگ کر چکے ہین پیپلز پارٹی ہن پنجاب حکومت توں وکھ ہو جاوے۔ 
مسلم لیگ نون دے صوبائی وزیر قنون رانا ثناء اللہ نے تے ایتھوں تیکرکہہ دتا سی جو جے اوہ وکھرے نہ ہوئے تے صوبائی سیکرٹریاں نوں سد کے اینا کہہ دینا بوہت ہووے گا کہ اوہ پیپلز پارٹی دے وزیراں دے حکم نہ منن۔ 
پنجاب وچ وزارت اعلیٰ مسلم لیگ نون دے کول ہے جیس تے میاں شہباز شریف بیٹھے ہین جدوں کہ گورنر سلمان تاثیر دا کہنا ہے جو اوہ صوبے وچ پیپلز پارٹی دے نمائندے ہین۔ 
دوہواں جماعتاں وچکار سرد جنگ تے اتحاد شروع ہوندیاں ہی ہو گئی سی پر صدارتی چوناں دے موقعے تے ایہہ ودھ گئی تے کہیا گیا کہ جے مسلم لیگ نون دے صدارتی امیدوار دے ووٹ پنجاب اسمبلی توں گھٹ نکلے تے پیپلز پارٹی اوہنوں اپوزیشن بینچاں دا راہ وکھاون وچ کجھ دناں توں بوہتا چر نہیں لاوے گی۔ 
مسلم لیگ نون دے امیدوار نے جنے ووٹ لئے اوہ سادہ اکثریت نال چوداں ودھ سن پر صدارتی چوناں دے موقعے تے اک دوجے دے رکناں تے اُچیچا اپوزیشن جماعت مسلم لیگ قاف دے فارورڈ بلاک دے رکناں دی کھچ دھرو دا جیہڑا سلسلہ شروع ہویا سی اوہ حالی جاری ہے۔ 
مال روڈ دے اک پاسے یعنی نوے شاہرہ قائد اعظم تے ایوان وزیر اعلیٰ وچ مسلم لیگ نون مسلم لیگ قاف دے رکناں دیاں دعوتاں کردی ہے۔ 
اوہناں دے نال مستقبل دے پلان بناوندی ہے تے مال روڈ دے دوجے پاسے گورنر پیپلز پارٹی دے قاف ملاؤ مذاکرات دا مرکز بنیا ہے۔ 
مسلم لیگ قاف دیاں پنج زنانیاں رکناں پنجاب اسمبلی خدیجہ عمر وغیرہ نے جمعے نوں لہور وچ اک پریس کانفرنس نال خطاب کردیاں ہوئیاں ایہہ الزام لایا ہے جو حکومت اوہناںنوں نال رلاون لئی یرکا رہی مسلم لیگ نون دے صدر وزیر اعلیٰ پنجاب شہباز شریف نے دو دیہاڑ پہلوں ایوان وزیر اعلیٰ وچ مسلم لیگ قاف دے پارٹی پالیسی مخالف رکناں نوں افطار پارٹی دتی سی جیس وچ دو درجن توں ودھ رکناں نے شرکت کیتی تے اوہناں وچوں اک رکن عطا مانیکا نے ایہہ بیان جاری کیتا جو اوہ تے اوہناں دے سنگی مسلم لیگ نون دا ساتھ دیون لئی اپنیاں سیٹاں قربان کرن توں وی نہیں ولاون گے تے انج دا ویلا آیا تے اوہ ضمنی چوناں مسلم لیگ نون دے ٹکٹ تے لڑن گے۔ 
پیپلز پارٹی نے فارورڈ بلاک دے کجھ رکناں نجف سیال وغیرہ نوں نال ملایا تے ہے پر اوہ مسلم لیگ قاف دی قیادت نال وی رابطے وچ ہین۔ 
گورنر پنجاب سلمان تاثیر نے مسلم لیگ قاف دے آگو چودھری پرویز الٰہی نال اوہناں دے گھر جا کے ملنی کیتی سی جدوں کہ منظور وٹو چودھری شجاعت نال رابطے وچ ہین۔ 
مقامی میڈیا وچ تے مسلسل تبصرے چھپ رہے ہین کہ پیپلز مسلم لیگ قاف نوں نال رلا کے پنجاب وچ اپنی حکومت بناونا چاہندی ہے۔ 
پیپلز پارٹی دے کسے آگو نے کدی کھل کے انج دیاں کوششاں نوں نہیں منیا پر مسلم لیگ قاف دے آگو کہندے ہین جو اوہناں نال ملاقاتاں ایسے لئی ہوندیاں ہین۔ 
مسلم لیگ نون نوں پنجاب وچ سادہ اکثریت دی حکومت برقرار رکھن لئی اک سو ستاسی ووٹاں دی لوڑ ہے۔ 
اوہدے اپنے رکناں دی گنتی اک سو اکہتر ہے۔ 
مسلم لیگ فنکشنل تے ایم ایم اے دے پنجاں رکناں نے اوہدی حمیت دا اعلان کیتا ہویا ہے جدوں کہ شہباز حکومت فارورڈ بلاک دے دو درجن توں ودھ رکناں نوں پراں ہیٹھ لے کے بیٹھی ہے۔ 
سیاسی مبصراں دا کہنا ہے جو پارٹی مستقبل وچ اپنی حکومت دے رہن لئی پک کروان وچ کامیاب ہووے گی ‫ پنجاب اسمبلی دے بے وفا رکن اوہدے نال ہی رہن گے تے حالیں مسلم لیگ نون ایہہ دسن وچ کامیاب ہے۔ 
پیپلزپارٹی دے اک آگو دا کہنا ہے جو معاملہ اینا سادہ نہیں ہے۔ 
حالی وزیر اعلیٰ شہباز شریف ولوں عدالتی فیصلہ اگے پیا ہویا ہے تے جے ایہہ فیصلہ اوہناں دے خلاف ہویا تے ہوا دا رخ ویکھ کے پاسا بدلن والے پنچھی اوہناں دے کوٹھے توں اُڈ کے پیپلز پارٹی دی اقتدار والی چھت تے جا بیہن گے۔ 
مسلم لیگ نون دے مرکزی آگو نثار علی خان نے کہیا کہ پنجاب پیپلز پارٹی دے نال اتحاد برقرار رکھن دا فیصلہ نواز شریف دی لندن توں پاکستان واپسی تے ہووے گا اودوں تیکر اوہناں دی جماعت دا کوئی آگو پیپلز پارٹی دے خلاف بیان بازی نہیں کرے گا۔ 
قومی پالیسی بن دی نظر نہیں آوندی وچار ڈیسک پاکستان پچھلے ستاں سالاں توں ات واد دے خلاف جنگ وچ فرنٹ لائن سٹیٹ تے بنیا ہویا ہے پر حالیں اوہدی ایہہ پالیسی، نہ تے قومی پالیسی بن سکی تے نہ ہی مستقبل قریب وچ انج ہوندا نظر آوندا ہے۔ 
اوہدا اک وڈا پاکستان وچ سیاسی تے مذہبی جماعتاں، فوج تے ہور دھراں دی ایس بارے اپنیاں اپنیاں ترجیحاں، وچار تے فیدے ہین۔ 
ایہو کارن ہے جو پاکستان وچ حکومت لئی وی ایس جنگ وچ فوری کامیابی پاونا بوہت اوکھا نظر آوندا ہے۔ 
ایہدے بارے انگریزی روزنامہ ڈیلی ٹائمز دے ایڈیٹر تے سینئر تجزیہ نجم سیٹھی کہندے ہین جدوں تیکر پاکستان دی سیاسی قیادت تے فوج اک ہی صف وچ نہیں ہوون گے مسئلہ حل نہیں ہووے گا۔ 
مینوں لگدا ہے فوج تے سیاسی اگوائی حالی اک صف وچ نہیں ہین۔ 
اوہناں زرداری ہوراں دی کوشش ہووے گی جو امریکہ نوں راضی رکھیا جاوے تاں جو اوتھوں پیسے وغیرہ آون تے معیشت دے مسئلے حل ہوون جیہدی لوکائی نوں وی لوڑ ہے۔۔۔ 
دوجے پاسے فوج دے اپنے سٹریٹیجک فیدے ہین افغانستان وچ۔۔ 
کیوں جو فوج ایہہ سمجھدی ہے جو ہندوستان وڈے پیمانے تے اپنا اثر ودھا رہیا ہے تے پشتون طالبان مجاہداں نوں امریکہ لئی ضائع نہیں کرنا چاہندی تے پاکستان وچ لُکے طالبان دے خلاف کاروائی توں گھابر دی ہے نجم سیٹھی نے ہور کہیا پاکستان حکومت تے شدت پسندی دے خلاف جنگ وچ دوہواں پاسیوں دبا ہووے گا۔ 
امریکہ چاہوے پاکستان بوہتے توں بوہتا کم کرے جدوں کہ پاکستان دی لوکائی چاہندی ہے جو کاروائی گھٹ توں گھٹ ہووے۔ 
اوہناں موجب انتہا پسندی دا مسئلہ حل کرنا ہی ہور مسئلیاں دا حل ہے تے آصف زرداری وی ایہہ گل چنگی طرحاں جاندے ہین جو انتہا پسندی دے مکا دیاں کاروائیاں توں جتھے امریکہ پاکستان دی اقتصادی مدد کرے گا اوتھے ملک وچ استحکام، معاشی مضبوطی تے بیرونی سرمایا کاری وی آوے صدر پرویز مشرف دے تنقید کرن والے تے سیاسی ویری کہندے ہین جو ات واد دے خلاف جنگ وچ اوہناں نے فوجی طاقت تے انحصار کیتا تے اوہناں نوں پاپولر سیاسی طاقتاؓں دی حمیت نہیں رہی ایس لئی اوہناں دی حکمت عملی ناکام پیپلز پارٹی دے فرحت اللہ بابر کہندے ہین ہن اوہناں دی جماعت نے ات واد دے خلاف جنگ وچ پالیسی بدل دتی ہے۔ 
اسیں ساریاں سیاسی جماعتاں اُچیچا عوامی نیشنل پارٹی نوں رلا کے کئی ٹولیاں نال گل بات کیتی تے ایہدے نال حالات چنگے ہوئے ہین۔ 
جتھے انتہا پسنداں نے گڑ بڑ تے شر پسندی کیتی اوتھے ریاست دی طاقت نوں بھرواں ورتیا۔ 
خیبر ایجنسی وچ منگل باغ دا صفایا کیتا۔۔۔ 
باجوڑ تے سوات وچ وی انج ہی ہویا ہے۔ 
فرحت اللہ بابر نے دعویٰ کیتا کہ جدوں قبائلی لوکائی نوں یقین ہو گیا کہ حکومت طالبان دے خلاف سنجیدہ کاروائی کر رہی ہے تے اوہناں نے آپوں وی ہتھیار چکے، لشکر بنائے تے شدت پسنداں دے خلاف ہو گئے جیہڑی اوہناںموجب حکومت دی وڈی کامیابی ہے۔ 
اوہناں کہیا مشرف دور وچ کدی انج نہیں ہویا کیوں جو اوہ اک ہی ویلے وچ شکار تے شکاری دے نال نسے رہن والی پالیسی تے عمل کردے رہے۔ 
پیپلز پارٹی دا دعویٰ اپنی تھاں جماعت اسلامی دے سینیٹر پروفیسر خورشید دی پردھانی وچ قائم تحقیقی ادارے انسٹی ٹیوٹ آف پالیسی سٹڈیز دے ڈائریکٹر جنرل خالد رحمن کہندے ہین موجودہ حکومت ہن وی گذریل صدر پرویز مشرف دی پالیسی تے عمل کر رہی ہے۔ 
اوہناں کہیا جدوں تیکر شدت پسندی دی اصلی وجہ مک نہیں جاندی اُس ویلے تیکر مسئلہ حل نہیں ہووے گا تے اوہدی جڑ ہے امریکہ تے اوہناں دی اتحادی فوجاں دی افغانستان وچ آمد تے مداخلت۔ 
نجم سیٹھی کہندے ہین مذہبی جماعتاںکدی وی انتہا پسندی دے خلاف اک نہیں ہوون گئیاں۔ 
اوہناں موجب آصف علی زرداری نوں شدت پسنداں دے خلاف کاروائی وچ مسلم لیگ نون دی حمیت توں بغیر پیش قدمی کرنا اوکھا ہووے گا۔ 
حالی میاں نواز شریف نے جیہڑا ورتارا رکھیا ہے اوہ ایہو ہے جو زرداری ہوراں دی حمیت نہیں کرن گے۔۔۔ 
زرداری ہوراں لئی اک مسئلہ ایہہ ہے جو فوج نوں کیہدے نال لے کے ٹرن تے دوجے پاسے اپوزیشن تے لوکائی دی مخالفت دا ساہمنا ہووے گا تے اوہ دلدل وچ پھسے ہین۔ 
نجم سیٹھی دا کہنا ہے جو امریکہ چوناں توں پہلوں صدر بش نوں کسے ہائی ویلیو ٹارگٹ دی لوڑ ہے تاں جو اوہ اپنی لوکائی نوں وکھا سکن کہ اوہناں نوں کامیابی ہوئی ہے۔ 
بشکریہ بی بی سی خودکشیاں روکن لئی سچیت جتناں دی ڈاکٹر سنجیو بجاج عالمی خودکشی روکو دیہاڑ تے اچیچا ہر سال ستمبر نوں عالمی پدھر تے خودکشی توں بچاؤ لئی اک وعدہ اتے کم کرن لئی عالمی خودکشی بچاؤ دیہاڑ منایا جاندا ہے۔ 
روزانہ پورے سنسار وچ دے قریب لوک خودکشی کردے ہن اتے ہر اک خودکشی پچھے ہور خودکشی دی ناکام کوشش وی کردے ہن۔ 
انٹرنیشنل ایسوسی ایشن فار سوسائیڈ پریوینشن آئی اے ایس پی دی ہتھ ونڈائی نال عالمی صحت ستھ اتے ہور بھائیوال ستھاں خودکشی دی ناکام کوشش کرن والیاں دی پیروی دے اپرالے کردیاں ہن۔ 
اس سال آئی اے ایس پی دی پہل تے عالمی صحت ادارے دی ہتھ ونڈائی نال منائے جان والے اس دیہاڑ دا موضوع ہے عالمی پدھر تے سوچو، پربندھ کرو تے سکیماں الیکو تے مقامی پدھر تے کم کرو۔ 
ایہو موضوع پہلاں کدے ماحول نوں بچاؤن لئی چلائی گئی مہم لئی چنیا گیا سی، جو کہ اس مہم لئی وی ڈھکواں ہے۔ 
اس سال دا ٹیچا سماج دے ہر ورگ عام لوکائی، سماج سیوک ستھاں، کھوجیاں، ڈاکٹراں، سیاستداناں، پالیسی گھاڑیاں، اتے خودکشی کر چکیاں دے دکھی خانداناں نوں نال لے کے عالمی صحت ادارے اتے آئی اے ایس پی ولوں اکٹھیاں کم کرنا ہے۔ 
عالمی صحت ادارے موجب پورے سنسار وچ ہر سال قریب لکھ لوک خودکشی نال مردے ہن، جس نال سالانہ ٫ دے حساب نال لکھ دی در بیٹھدی ہے۔ 
سچائی ایہہ ہے کہ ہر منٹ وچ دو موتاں خودکشی کارن ہندیاں ہن۔ 
ترقی یافتہ دیساں دے نوجواناں وچ موت دا مکھ طور تے دوجا جاں تیجا کارن خودکشی ہے۔ 
ہر عمر ورگ وچ موت دا واں کارن خودکشی ہے۔ 
خودکشی نال ہوئیاں موتاں توں علاوہ لکھاں ہور لوک اس توں پیدا ہوئے ذہنی دباؤ کارن خودکشی دی کوشش کردے ہن۔ 
وکھ وکھ ملکاں وچ اس دی در وکھ وکھ ہے۔ 
بھاویں کہ کافی ملکاں وچ اس دی تلنا کرنی بہت اوکھی ہو جاندی ہے کیونکہ اوتھے پورے انکڑے موجود نہیں ہندے۔ 
عالمی صحت دے ادارے موجب پوربی یورپی ملکاں وچ اس دی در سبھ توں ودھ ہے۔ 
لیوتھانیا، بیلاروس اتے روسی میڈیٹرورین یورپ، لاطینی امریکہ دے کیتھولک ملکاں کولمبیا، پیراگوئے، ایشیا فلپائین اتے مسلم ملکاں پاکستان وچ اس دی در سبھ توں گھٹ مطلب فیصدی اک لکھ ہے۔ 
اتری امریکہ دے ترقی یافتہ دیساں، یورپ اتے آسٹریلیا وچ اس دی در مدھم مطلب توں ہے۔ 
امریکہ اتے دکھنی امریکہ دے کافی ملکاں دے اس بارے انکڑے نہیں ہن۔ 
آئی اے ایس پی وچ اس مسئلے نوں اہمیت دین لئی مونٹیوڈیو، اروگاے وچ ویں انٹرنیشنل کانگرس دا مُڈھ رکھن جا رہی ہے۔ 
سنسار وچ زیادہ تر خودکشیاں ایشیا وچ ہندیاں ہن۔ 
اک گویڑ موجب ایہہ انکڑا ساریاں خودکشیاں دا فیصدی ہے۔ 
تن دیساں چین اتے جاپان وچ وسوں زیادہ ہون کرکے سارے سنسار دیاں فیصدی خودکشیاں ایتھے ہندیاں ہن۔ 
ایہہ وارداتاں زیادہ تر شرم، جرم اتے سزا پکھوں ریکارڈ وچ نہیں آؤندیاں، جس کارن صحیح انکڑے ملنے اوکھے ہو جاندے ہن۔ 
خود کشیاں دے خلاف لوکاں نوں جگایا جاوے انکڑے اکٹھے کرن لئی پچھے جہے تامل ناڈو راج وچ اک سروے کیتا گیا جس وچ ماہراں ولوں قریب موتاں تے اوہناں دے ٹبراں نال گل بات کیتی گئی۔ 
سٹے وچ پایا گیا کہ عالمی صحت ادارے نوں حکومتی روپ وچ رپورٹ کیتیاں گئیاں موتاں توں گنا ودھ موتاں خود کشی کارن ہوئیاں سن۔ 
جیکر ایہی انکڑے دوجے ملکاں تے وی لاگو ہون تاں پہلاں دسے اک سال وچ لکھ موتاں توں کتے ودھیرے خود کشی نال موتاں ہوئیاں ہون گیاں۔ 
آئی اے ایس پی، عالمی صحت ادارے تے دسی گئی ریاست جہیاں کئی انٹرنیشنل سماج سیوک اداریاں نے اس مسئلے نوں روکیا جان والا مسئلہ گردانیا ہے۔ 
اک گویڑ موجب بھارت وچ قریب فیصدی خود کشیاں زہر نگلن نال ہندیاں ہن۔ 
اجیہے ہی نتیجے ہور ملکاں وچ ملے ہن۔ 
چین وچ قریب فیصدی اتے سری لنکا وچ فیصدی خود کشیاں زہراں دی ورتوں نال ہی ہندیاں ہن۔ 
ایہناں ملکاں وچ ہر سال قریب لکھ مریض زہر نگلن کرکے ہسپتالاں وچ داخل ہندے ہن کیونکہ ترقی پذیر دیساں وچ کھیتی باڑی وچ اجیہے کھانیاں دی ورتوں بہت زیادہ ہندی ہے اتے سوکھے ہی مل جاندے ہن۔ 
جیکر اسیں زہراں دی یوگ ورتوں تے قابو پا لئیے تاں کافی حد تک اس مسئلے تے قابو پایا جا سکدا ہے۔ 
خود کشی دی در سنسار وچ وکھ وکھ ہے کیونکہ ہر ملک اتے کلچر وچ اس دے کارن وکھ وکھ ہن۔ 
اس سال ملکاں دے نوجواناں اپر خود کشی دے کارناں بارے سروے کیتا گیا، جس وچ ودھیرے کرکے ذہنی وگاڑ ہی ساہمنے آیا۔ 
ٹبراں دے چھوٹے ہونا، لڑائی ہونا، پڑھائی دا بوجھ، معاشی اُچ نیچ، کنوارے پن دا احساس خود کشی ول لے جاندا ہے۔ 
دسن جوگ ہے کہ امیر گھرانیاں وچ ذہنی تناء زیادہ پایا جاندا ہے۔ 
سنجیدہ ذہنی تناء، ڈپریشن، نشہ خوری، گھٹدے وچار وٹاندرے اتے خود کشی کرن لئی ورتوں وچ آؤن والیاں شیواں زہریلیاں دوائیاں، اسلحہ وغیرہ دا عام مل جان کارن اس در وچ وادھا ہو رہیا ہے۔ 
وچ عالمی صحت ادارے نے سفارش کیتی کہ وکھ وکھ ملکاں نوں خود کشی دے وکھ وکھ کارناں موجب آپنیاں پالیسیاں گھڑنیاں چاہیدیاں ہن۔ 
ایسے کرکے ہی عالمی پدھر تے اپنائیاں پالیسیاں موجب سرکاراں نے کم کرنا شروع کیتا ہے، جس وچ خود کشیاں دے کارناں دا ویروا، عالمی جاگروکتا، بچاء لئی قانون اسلحے وغیرہ تے کنٹرول اتے ودھیرے فنڈ وغیرہ شامل ہن۔ 
پر اس دے نال نال سیاسی عزم ہونا ات ضروری ہے۔ 
عالمی پدھر تے مکھ طور تے ہیٹھ لکھے طریقے اپنائے جانے ضروری ہن۔ 
خود کشی لئی ورتی جاندیاں شیواں تے روک۔ 
ذہنی تناء توں بچاء اتے علاج لئی میڈیکل پریکٹیشنراں نوں ٹریننگ دینی اتے ڈپریشن بارے شعور پیدا کرنا۔ 
خود کشی دی کوشش کرن والیاں دا ملامت، علاج اتے پیروی کرنی۔ 
گنبھیر روپ وچ ذہنی روگیاں لئی ذہنی صحت سہولتاں پیدا کرکے سانبھ سنبھال کرنی۔ 
نازک آبادی وچ اچیچے اپرالے کرنے۔ 
خود کشی بارے میڈیا نوں باشعور کرنا۔ 
شراب اتے ہور نشیاں تے قابو پاؤنا۔ 
سکول دے بچیاں اتے نوجواناں تے خاص نظر رکھنی۔ 
متاثر ٹبراں دی مالی مدد کرنی۔ 
عالمی پدھر تے پروگرام الیکن لئی عالمی صحت ادارے ولوں سفارشاں موجب اک کمیٹی دا گٹھن کیتا جانا چاہیدا ہے، جو کہ ودھیرے کرکے ملکاں نے نہیں کیتی۔ 
فن لینڈ وچ قومی پدھر دی بنی کمیٹی نے مقامی قانون مطابق سخت قدم چکے ہن، جنہاں نوں کافی ہیٹھلے پدھر تے لاگو کرن نال خود کشی دی در وچ بھاری گراوٹ آئی ہے۔ 
عام طور تے بے شک قومی پدھر دیاں کمیٹیاں انٹرنیشنل مدعیاں تے غور کردیاں ہن اتے میڈیا رپورٹنگ، ملٹری، پولیس اتے جیل شعبے وچ خود کشیاں، ادھکھڑ عمر وچ خود کشیاں کرن والیاں دے متاثر ٹبراں دی مدد وغیرہ لئی سفارشاں موجب کم کردیاں ہن۔ 
اس سال دا وڈا ٹیچا خود کشیاں روکن لئی قومی سکیماں نوں مقامی پدھر تے لاگو کرنا ہے جاں پھر جتھے قومی سکیماں نہ الیکیاں گئیاں ہون، اوتھے اس دے بچاء لئی کم کرنا ہے۔ 
عالمی خود کشی بچاء دیہاڑ خود کشی دے ویہار دی اوکڑ لئی مقامی، صوبائی اتے قومی پدھر تک شعور پیدا کردا ہے۔ 
ہر آدمی اس وچ ہیٹھ لکھے موجب آپنا حصہ پا سکدا ہے ۔ 
اس وچ نویاں پالیسیاں شروع کیتیاں جان۔ 
تعلیمی ورکشاپاں اتے کانفرنساں کیتیاں جان۔ 
اخباراں، میگزیناں لئی مقامی، صوبائی اتے قومی پدھر تے لیکھ لکھے جان۔ 
پریس ملنیاں کیتیاں جان۔ 
ویب سائیٹ اُپر لوڑیندی جانکاری مہیا کروائی جاوے۔ 
ریڈیو اتے ٹیلی وژناں اُپر ماہراں نال گل بات کروائی جاوے۔ 
خود کشی کر چکیاں دی یاد وچ پروگرام الیکے جان۔ 
قومی پدھر دے سیاستداناں نوں ذہنی صحت، جسمانی صحت اتے خود کشی توں بچاء لئی اچیچے اعلان کرن لئی بینتی کیتی جاوے۔ 
ذہنی دباؤ بارے شعور لئی عام تھاواں تے پروگرام الیکے جان۔ 
اس بارے کلچرل پروگرام، میلے اتے نمائشاں لگائیاں جان۔ 
اشتہار اتے پوسٹر ونڈے جان۔ 
سائنس، میڈیکل، تعلیم، نرسنگ، قانون اتے ہور موضوعاں تے اداریئے لکھے جان۔ 
خود کشی روکن اتے ڈپریشن بارے ٹریننگ کورس شروع کیتے جان۔ 
فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ کار پیپلز پارٹی دے سال ایشیا دی نیلسن منڈیلا پرویز مشرف دا سیاسی کمانڈو ایکشن مسٹر ٹین پرسینٹ توں ‫صدر پاکستان تیکر وسعت اللہ خان آصف علی زرداری اک بلوچ سندھی سیاست دان تے ذوالفقار علی بھٹو دے مڈھ دے سیاسی سنگیاں وچ رلتی حاکم علی زرداری دے پتر حاکم علی زرداری مگروں نیشنل عوامی پارٹی وچ شامل ہو گئے سن۔ 
آصف علی زرداری جولائی اُنی سو چھونجاہ وچ جمے۔ 
اوہناں دے پیو دا وچلے سندھ زمینداری دے نال کراچی وچ کاروبار تے سینما گھر سی۔ 
آصف علی زرداری دی مڈھلی تعلیم وی ایل کے ایڈوانی ، محمد خان جونیجو، شوکت عزیز تے پرویز مشرف وانگوں سینٹ پیٹرکس سکول کراچی وچ ہوئی جیہدے مگروں اوہناں نے دادو وچ قائم ‫ کیڈٹ کالج پٹارو توں اُنی سو چوہتر وچ انٹر میڈیٹ کیتا۔ 
کہیا جاندا ہے مگروں اوہناں نے لندن سکول آف اکنامکس اینڈ بزنس ناں دے کسے ادارے وچ وی داخلہ لیا آصف علی زرداری مڈھوں ہی یاراں دے یار ٹائپ بندے دے طور کراچی دے کھاندے پیندے حلقیاں وچ جانے جاندے سن۔ 
اُنی سو اٹھاٹھ وچ شوقین سبھاء دے نکے جئے آصف علی زرداری نے فلمساز سجاد دی اردو فلم منزل دور نہیں وچ چائلڈ سٹار دے طور تے وی اداکاری کیتی۔ 
فلم دے ہیرو حنیف تے ہیروئین صوفیہ سن۔ 
پر ایہہ اک فلاپ فلم ثابت ہوئی۔ 
آصف علی زرداری پولو تے گھڑ سواری دے شوقین سن تے اوہناں دی پولو ٹیم زرداری فور دے ناں توں جانی جاندی سی۔ 
آصف علی زرداری دے ایس زمانے دے اک بیلی آصف علی زرداری اک دل والا بندہ سی۔ 
اوہناں موجب اک واری کراچی دے نیڑے اسیں ہارس رائڈنگ کر رہے سی کہ ساڈے گروپ وچ رلتی اک جرمن سفارتکار دی دھی دا گھوڑا دلدل وچ پھس گیا۔ 
ایس صورتحال وچ کوئی اگے نہیں ودھیا۔ 
پر آصف علی زرداری دلدل وچ اتر گیا تے پہلے کڑی نوں بچایا پھیر گھوڑے نوں کڈھیا۔ 
ایس زمانے وچ کھلنڈرا آصف اپنے پرائیویٹ ڈسکو تھیک دے کارن وی واہوا جانیا جاندا سی۔ 
سیاست نال آصف علی زرداری دا سن اسی دے وچکار تیکر دور دور تیکر کوئی واسطہ نہیں سی۔ 
بس اک سوں ایہہ لگی ہے جو اُنی سو پچاسی دے غیر جماعتی الیکشن وچ آصف علی زرداری نے وی نواب شاہ وچ صوبائی اسمبلی دی اک سیٹ توں کاغذات نامزدگی جمع کروائے سن۔ 
پر ایہہ واپس لے لئے گئے۔ 
ایسے زمانے وچ آصف علی زرداری نے وزیر اعلیٰ غوث علی شاہ دے اک وزیر سید کوڑل شاہ دی صلاح نال کنسٹرکشن دے کاروبار وچ وی ہتھ پایا پر ایس شعبے وچ آصف زرداری نے صرف ڈھائی ورہے ہی کم کیتا۔ 
اُنی سو ستاسی آصف علی زرداری لئی بڑا فیصلے کن سال سی جدوں اوہناں دی مترئی ماں ٹمی بخاری تے بیگم نصرت بھٹو نے بینظیر بھٹو دے نال آصف دا رشتہ کیتا۔ 
اٹھاراں دسمبر اُنی سو ستاسی نوں ہوون والا ایہہ ویاہ کراچی دیاں یادگار تقریباں وچ گنیا جاندا ہے۔ 
جیہدا استقبالیہ امیر ترین علاقے کلفٹن دے نال نال غریب علاقے لیاری دے ککری گراؤنڈ وچ وی ہویا تے امیراں دے موڈھیاں نال موڈھا لا کے ہزاراں عام لوکاں نے وی شرکت کیتی۔ 
ذوالفقار علی بھٹو دی پھانسی دے مگروں بینظیر بھٹو تے اوہناں دے لکھاں سیاسی ستاریاں لئی ایہہ پہلی وڈی خوشی سی۔ 
اُنی سو اٹھاسی وچ جدوں بینظیر بھٹو وزیر اعظم بنیاں تے آصف زرداری وی وزیر اعظم ہاؤس وچ منتقل ہو گئے۔ 
تے اوہناں دی سیاسی زندگی صحیح طرحاں شروع ہو گئی۔ 
اُنی سو نوے وچ بینظیر حکومت دی معطلی توں مگروں ہوون والیاں چوناں وچ اوہ قومی اسمبلی دے رکن بنے۔ 
۔ 
اُنی سوترانوے وچ اوہ نگراں وزیر اعظم میر بلخ شیر مزاری دی کابینہ وچ وزیر بنے پھیر بینظیر بھٹو دے دوجے دور وچ قومی اسمبلی دے رکن تے وزیر ماحولیات تے سرمایا کاری رہے۔ 
اوہ اُنی سو ستانوے توں نڑینوے تیکر سینٹ دے رکن رہے۔ 
اُنی سو نوے توں دوہزار چار تیکر دے چوداں سال آصف زرداری دی حیاتی دے سب توں ہنگامے والے سال ہین۔ 
بینظیر بھٹو دے پہلے دور وچ اوہناں تے کرپشن دے الزام لگنے شروع ہوئے تے اوہناں تے مسٹر ٹین پرسنٹ دا خطاب لاون دی کوشش کیتی گئی۔ 
سب توں پہلوں اُنی سو نوے وچ اوہناں نوں صدر غلام اسحاق خان دے دور وچ اک برطانوی تاجر مرتضیٰ بخاری دی لت تے بمب بنھ کے اٹھ لکھ ڈالر ہتھیاون دی سازش دے الزام وچ پھڑ لیا گیا۔ 
پر ایسے غلام اسحاق خان نے آصف علی زرداری نوں چھڈ دتا۔ 
آڈیٹر جنرل آف پاکستان دی اک رپورٹ موجب غلام اسحاق خان نے بینظیر تے آصف زرداری تے کرپشن دے اُنی ریفرینسز فائل کیتے پر اوہناں وچوں کوئی ثابت نہیں ہوسکیا۔ 
پنج نومبر اُنی سو چھیانوے نوں دوجی بینظیر حکومت دی معطلی توں مگروں آصف زرداری دا ناں مرتضیٰ بھٹو قتل کیس وچ نواز شریف حکومت دے دوجے دور وچ اوہناں تے سٹیل مل دے پچھلے چیئر مین سجاد حسین سندھ ہائی کورٹ دے اک جج جسٹس نظام احمد دے قتل تے نشے دی سمگلنگ وچ رلتی ہوون، سوئس کمپنی ایس جی ایس کوٹیکنا، دوبئی دی اے آر وائی گولڈ کمپنی توں سونے دی درآمد، ہیلی کاپٹراں دی خریداری، پولش ٹریکٹراں دی خریداری تے فرانسیسی میراج طیاریاں دی ڈیل وچ کمیشن برطانیہ وچ راک وڈ سٹیٹ خریدن، سوئس بینکاں راہیں منی لانڈرنگ تے سپین وچ آئیل فار فوڈ سکینڈل سنے کئی کیسز دسے گئے۔ 
انج دیاں فہرستاں وی جاری ہوئیاں کہ آصف علی زرداری نے حیدر آباد، نواب شاہ، تے کراچی وچ کئی ہزار ایکڑ قیمتی زرعی تے کمرشل زمین خریدی، چھ شوگر ملاں وچ حصص لئے۔ 
برطانیہ وچ نو، امریکہ وچ نو، بلجئم تے فرانس وچ دو دو تے دوبئی وچ کئی پروجیکٹس وچ کئی ناواں توں سرمایا کاری کیتی۔ 
جدوں کہ اپنی پراسرار دولت نوں لُکاون لئی سمندر پار کوئی چویہہ فرنٹ کمپنیاں بنا دتیاں۔ 
غلام اسحاق خان توں لے کے نواز شریف تے پرویز مشرف تیکر دیاں حکومتاں نے وچلے تے باہرلے ملک اہناں الزاماں، ریفرینسز تے مقدمیاں نوں اگے ودھاون لئی اک وڈی رقم خرچ کیتی۔ 
آصف زرداری کل ملا کے کوئی گیاراں ورہے جیل وچ رہے۔ 
جیل وچ وی آصف زرداری توجہ دا مرکز رہے۔کیوں 
کہ اوہناں نے قیدیاں دی بھلیائی لئی کئی کم کیتے جنہاں وچ کھانے تے کپڑے ونڈھنا تے غریب قیدیاں دی ضمانت لئی رقم دا بندوبست وی شامل رہیا۔ 
قید وچ اوہناں تے جسمانی تشدد وی ہویا۔ 
پر کوئی نتیجہ نہ نکلیا۔ 
قید دے وچ اوہناں نوں شوگر تے لک پیڑ دی شکایت وی ہوئی۔ 
دو ہزار پنج وچ آصف زرداری باہرلے ملک ٹر گئے۔ 
تے سیاست توں وکھ ہو کے آپنے آپ نوں دوبئی تے نیو یارک تیکر محدود کر لیا۔ 
جدوں پرویز مشرف تے بینظیر بھٹو دے وچکار امریکہ، برطانیہ، تے کجھ تگڑے سنگیاں دیاں کوششاں نال مصالحت شروع ہوئی۔ 
ایہدے مگروں اوہناں دے تے آصف زرداری دے خلاف عدالتی کاروائی سست پین لگی۔ 
کوئی اک مقدمہ وی یاں تے ثابت نہ ہوسکیا یاں واپس لے لیا گیا یاں حکومت ہور پیروی توں دستبردار ہو گئی۔ 
ایس سلسلے وچ اکتوبر دو ہزار ست وچ لیاندے گئے قومی مصالحتی آرڈیننس نے وی اہم کردار ادا کیتا۔ 
ستائی دسمبر دوہزار ست نوں بینظیر بھٹو دی شہادت دے مگروں آصف علی زرداری دی اگوائی وچ پیپلز پارٹی چوناں وچ سب توں وڈی پارٹی بن کے اُگڑی۔ 
شروع وچ گویڑ ایہہ سی جو آصف علی زرداری صرف پارٹی قیادت تے توجہ رکھن گے تے سونیا گاندھی بن کے رہن گے۔ 
پر پھیر اوہناں نے ملک دا صدر بنن دا فیصلہ کر لیا۔ 
تے اج آصف علی زرداری اپنا ایہہ ہدف پاون وچ کامیاب ہو گئے ہین۔ 
ذوالفقار علی بھٹو تے فاروق لغاری دے مگروں آصف زرداری پاکستان دے تیجے انج دے صدر ہین جیہڑے قید دے تجربے توں مگروں ملک دے سب توں وڈے عہدے تے لگے ہین۔ 
اوہناں دے پتر بلاول، دھی بختاور تے آصفہ نوں ستائی دسمبر نوں اپنی ماں دی شہادت توں مگروں پہلی واری کوئی وڈی خوشی ملی ہے۔ 
فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ کار پیپلز پارٹی دے سال نصیر آباد وچ قبراں ورگی چُپ نثار کھوکھر ایہہ ستمبر دی نگھی جہی گرمی والی دوپہر سی جدوں اسیں نصیر آباد اپڑے۔ 
ملکی اتے غیر ملکی میڈیا وچ، بلوچستان دے ایس ضلعی ہیڈ کوارٹر بارے جیوندیاں زنانیاں نوں دبن پاروں بھرویں گل بات چل رہی ہے۔ 
بلوچستان دی گل ٹُردیاں ای پہاڑاں تے اُوٹھاں دا خیال آ جاندا اے، پر نصیر آباد اتے ڈیرہ الہ یار توں سبی تیکر بلوچستان دا بہتا علاقہ پدھرا تے اُجاڑ اے۔ 
ایس اجاڑ وچ کوئٹہ روڈ تے پینڈا کردیاں جدوں اسیں نصیر آباد اپڑے تے لوکائی وچ کسے ان ڈٹھی طاقت دا خوف جاپیا۔ 
لوکاں وچ ڈر ایس گل دا نہیں سی کہ تن یاں پنج زنانیاں دا قتل ہویا ہے۔ 
اوہناں نوں ڈر سی کہ جیہڑے سرداراں، وزیراں یاں ناظماں تے اہناں زنانیاں دے قتل دا الزام لگا ہے کدھرے اوہ اوہناں نوں قتل دی مخالفت کردیاں ویکھ یاں سُن نہ لین۔ 
نصیر آباد دے بازار وچ اک بُڈھڑے عمرانی بلوچ نے آکھیا کہ اسیں اوہناں زنانیاں نوں قتل کراں گے۔ 
اہناں لوکاں نے تے ہتھ نال سنگھ نپیا سی، میں ہوندا تے گولی مار دیندا، پولیس کیہ کرے گی، ودھ توں ودھ پھڑ لوے گی، سزا دیوے گی۔ 
پر اسیں اوہناں زنانیاں نوں چھڈاں گے جیہڑیاں سیاہ کار ہوون۔ 
اوہ بُڈھڑا اپنی راء دیندیاں جذباتی ہو گیا تے میرے نال غیرت تے بے غیرتی دے معاملے تے کھیہن لگ پیا۔ 
ایس وچکار چورستے تے کھڑے بُڈھے دے دوالے اوہدے حمایتیاں دی ہیڑھ ودھدی گئی تے میں تہاڈی رسم تہانوں مبارک آکھدیاں گل مکا دتی۔ 
نصیر آباد وچ اہنیں دنیں جنے منہ اونیاں گلاں والا حال ہویا اے۔ 
کسے نوں وی نہ تے چوداںجولائی دی رات قتل کیتیاں زنانیاں دی اصلی گنتی دا پتہ اے تے نہ ای قاتلاں نے کویں ماریا، ایس گل دا پتہ اے۔ 
پر سب نوں ایہہ گل ضرور پتہ اے کہ زنانیاں نوں اُجاڑ وچ لے جا کے ماریا گیا۔ 
سیاہ کاری دے الزام وچ قتل کیتیاں گئیاں زنانیاں دے کیس نوں مقامی پولیس بلائینڈ آف دی بلائینڈ کیس متھ رہی ہے۔ 
ڈپٹی انسپکٹر جنرل پولیس سبی شبیر شیخ دس رہے سن کہ پولیس دے کول نہ تے مدعی اے تے نہ ای گواہ، سانوں چنتا اے کہ ایس تفتیش نوں اگانہہ کیویں ودھایئے۔ 
فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ کار پیپلز پارٹی دے سال ایشیا سیاہ کار متھیاں گئیاں زنانیاں دا کوئی والی وارث ہوندا اے تے نہ کوئی سنگ ساک، اوہ تے سارے اہناں دے قاتل ہوندے نیں۔ 
پولیس نے دو دن علاقے وچ اعلان کروائے کہ جے کوئی اہناں زنانیاں دا والی وارث ہے تے مقامی ہسپتال توں اوہناں دیاں لوتھاں لے جاوے پر کوئی نہیں اپڑیا۔ 
تیجا دن ہو گیا اے تے پولیس حالے اڈیک وچ ہے۔ 
نصیر آباد توں دو گھنٹیاں دے پینڈے تے عمرانی قبیلے دے جدی علاقے تمبو وچ زنانیاں دے قتل تے کوئی سوگ اے نہ پچھتاوا۔ 
مقامی پدھر تے ویلا اپنی چالے چل رہیا اے۔ 
لوک قتل دیاں ایہو جہیاں وارداتاں نوں عام سمجھدے نیں پر ایس واری اہناں زنانیاں دا قتل مقامی سرداراں دے گل وچ پھسی ہڈی بن گیا اے۔ 
اہناں زنانیاں دی کہانی اہناں دے نانواں وانگ دو تن راہواں تے چل رہی ہے۔ 
قتل کیتیاں گئیاں زنانیاں دے ناں حمیداں عرف عزت خاتون، جنت عرف رحیماں خاتون اتے سیانی عرف فاطمہ دسے جا رہے ہین۔ 
زنانیاں دے اکٹھے قتل دی واردات چوداں جولائی دی رات نوں ہوئی تے اوہدی خبر پندراں جولائی نوں مقامی میڈیا وچ آ گئی۔ 
مقامی پولیس نے کوئی حیلہ نہ کیتا تے بلوچستان ہائیکورٹ دے چیف جسٹس امان اللہ خان نے سولاں جولائی نوں آپوں نوٹس لیا تے رپورٹ منگ لئی۔ 
علاقے وچ آکھیا جا رہیا ہے کہ زنانیاں تن سن تے مرضی دا ویاہ کرن لئی گھروں نکلیاں سن۔ 
اہناں وچوں اک قبیلے دے سردار دی بھتیجی یاں بھانجی وی سی تے اوہناں نوں اوستہ محمد دے اک ہوٹل وچوں سرکاری جیپ وچ چکیا گیا تے مگروں قتل کر دتا گیا۔ 
دوجی کہانی علاقے وچ ایہہ کھلری ہوئی ہے کہ اہناں زنانیاں نوں قبیلے دے سردار دے مُنڈیاں نے دوستی رکھن لئی تنگ کیتا۔ 
جدوں اوہ نہ منیاں تے اوہناں نوں سیاہ کاری دا الزام لا کے قتل کر دتا گیا۔ 
عام حالات وچ ایہو جہے قتل کیس دی تفتیش پولیس دا کوئی وی انسپکٹر دی پدھر دا بندہ کردا ہے پر علاقے وچ حالات کجھ ایہو جہے وگڑ گئے نیں کہ پولیس دے ضلعی افسر نے اک مقامی صحافی نوں مہنا ماریا کہ توں آپ وی تے بلوچ ایں فیر مینوں کیوں ایہو جہے سوال پچھدا ایں کہ غیرت آ جاوے۔ 
اہناں حالات وچ مقامی ڈاکٹراں نے وی اپنا کم کجھ انج کیتا کہ قبر کھولن توں نانہہ کر دتی۔ 
پولیس دے ڈی آئی جی شبیر شیخ موجب مقامی ہسپتال دے ڈاکٹر کیوں جو آپ وی عمرانی قبیلے دے ہین ایس لئی اوہناں نے پہلوں تے قبر کھولن توں نانہہ کر دتی پر جدوں اوہناں نوں اندر کرن دی تڑی لائی گئی تے اوہ من گئے تے علاقے وچ پولیس دے نال گئے۔ 
پولیس دے ضلعی پربندھ دے دفتر وچ اک پڑھیار کُڑی دی فوٹو لگی ہوئی سی جیہدے تے لکھیا ہویا سی میں سیاہ کار نہیں بننا۔ 
پولیس اک ان ڈٹھے دباء وچ کم کر رہی ہے۔ 
پورے دا پورا علاقہ پولیس دے خلاف ہو گیا اے۔ 
کجھ پولیس والیاں نے دسیا کہ جدوں اوہ قبر کھولن لئی کوٹ بابا علاقے وچ جاون دی تیاری کر رہے سن تے اوہناں نوں دسیا گیا کہ عمرانی قبیلے دے بندے اوہناں تے فائرنگ کرن گے تے اوہناں دے راہ وچ بارودی سرنگاں وچھائیاں جاون گیاں بلوچستان دے ایس حصے وچ عام جہی گل اے۔ 
پولیس جدوں بابا کوٹ جا رہی سی تے وزیر اعلیٰ ہاؤس کوئٹہ توں علاقے وچ اک وائرلیس سنیہا جاری ہویا کہ اج قبر نہ کھولی جاوے۔ 
صوبے دے پولیس پربندھی نال مقامی افسراں دے رابطے نال گل کھلی کہ وزیر اعلیٰ نے ایہو جہیا کوئی سنیہا نہیں جاری کیتا۔ 
ڈی آئی جی دا آکھنا ہے کہ جے اوس رات قبر نہ کھولی جاندی تے اوہناں دیاں لوتھاں کڈھ کے کدھرے ہور دفنا دتیاں جانیاں سن۔ 
زنانیاں دیاں لوتھاں لبھن وچ پولیس نے جیہڑیاں چار تھاواں نوں پُٹیا سی اوہناں وچوں اک کھڈے وچ جنگلی جانور دبیا ہویا سی۔ 
اک ہور کھڈے وچ دو زنانیاں دیاں لوتھاں پئیاں ہوئیاں سن جیہناں نوں جانوراں نے نوچیا ہویا سی تے جیہناں نوں شکاریاں نے فیر مٹی پا کے دب دتا سی۔ 
پولیس دے مقامی پربندھی دا آکھنا ہے کہ جے مینوں صف دو بندے گواہ تے مدعی لبھ جاون تے کسے وی سردار دا ناں کیوں نہ ہووے، اوہ گرفتاریاں شروع کر دیون گے۔ 
پر قبائلی رِیتاں دیاں سنگلاں وچ بجھی ہوئی زنانی دے بھاگ اینے ماڑے ہوندے نیں کہ انج قتل ہوون دی صورت وچ نہ تے اوہنوں پیو، پُتر یاں کھسم دا موڈھا نصیب ہوندا اے تے نہ ای کوئی مدعی یاں گواہ۔ 
پولیس اپنی تفتیش توں بڑی خوش تے راضی ہے۔ 
اوہ اک دوجے نوں ٹیلی فون تے دس رہے ہین کہ اہناں اوکھے ویلیاں وچ دو زنانیاں دیاں لوتھاں لبھ لینا ای کسے انہونی توں گھٹ نہیں اے۔ 
میں اوہناں دیاں گلاں سُننداں تے اوہناں دے دفتر توں باہر ویکھداں، جتھے مینوں صرف مرد دی ایہو جہی حاکمی نظر آؤندی اے جیہدے وچ اہناں زنانیاں دا کیس ہور اگے ودھ وچ خورے ای کسے نوں کوئی موہ ہووے۔ 
بی بی سی دے شکریئے نال فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ کار روشن خیالی دا پوڈر وچار ڈیسک ضیا ء الحق دے گیاراں سالاں دے سیاہی دے دور نوں پچھلے اٹھ نو سالاں وچ روشن خیالی دا پوڈر لا کے ویچیا گیا۔ 
ایہہگل پاکستان دی مشہور شاعرہ تے لکھاری کشور ناہید نے ضیاء الحق دی ویہویں برسی دے موقعے تے بی بی سی اردو سروس نال اپنے اک انٹرویو وچ ایس دور دیاں یاداں تازہ کردیاں ہوئیاں کیتیاں۔ 
ضیاء الحق دی برسی تے سانوں اک کمینی جئی خوشی سی کہ پاکستان نوں ستر ہزار کوڑے دیون والا ، قرآن دیاں آیتاں نوں سینسر کرن والا تے زنانیاں دے خلاف کالے قنون لیاون والا ساڈیاں کوششاں دی وجہ توں نہیں سگوں اللہ دے حکم نال مک گیا۔ 
اوہناں کہیا ضیاء الحق دے طیارے دے حادثے دی خبر اوہناں نے اسلام آباد وچ ٹی وی تے سنی تے پھیر سارے دوست اکٹھے ہوئے۔۔۔ 
ضیاء الحق دے دور دا مشرف دے دور نال مقابلہ کردیاں اوہناں کہیا ایس دور وچ تے اُس دور وچ کوئی بوہتا فرق نہیں ہے ایس دور وچ وی صحافیاں نوں ماریا گیا، اوہناں دے ایکسیڈنٹ کیتے گئے، لوکاں نوں سڑکاں توں چکیا گیا۔ 
اوہناں کہیا بلوچستان دے بوہت سارے پروگریسو جواناں نوں اوہ جاندیاں ہین جنہاں نوں گھروں چکیا گیا تے اج تیکر کجھ پتہ نہیں چل سکیا۔ 
اوہناں نے کہیا ڈاکٹر عافیہ دا تے لوکاں نوں پتہ لگ گیا پر جنہاں جواناں نوں خضدار تے تربت توں چکیا گیا تے اوہناں دا کجھ پتہ صدر مشرف دے دور وچ میڈیا نوں دتی جاون والی آزادیاں دے حوالے نال اوہناں نے کہیا اوہ ایس گل نال اتفاق نہیں کردیاں جو صدر مشرف نے ایہہ آزادیاں دتیاں۔ 
اوہناں کہیا ایہہ کہنا غلط ہے جو صدر مشرف نے میڈیا نوں آزادی دتی۔ 
اوہناں نے کہیا جدوں پنجاہ چینل کھل گئے تے ایس رولے وچ کِتوں تے کوئی آواز آون لگی۔ 
اوہناں کہیا ویلے دی مجبوری سی جو صدر مشرف نوں ایہہ کرنا پیا۔ 
اوہناں کہیا میڈیا وچ وی بوہت سارے انج دے لوک ہین جیہڑے صدر مشرف دا انٹرویو کرن نوں تڑپ دے سن اج اوہناں تے تنقید کرن بیٹھے کشور ناہید نے کہیا میڈیا وچ وی گرگٹ ہین۔ 
اوہناں کہیا اوہ صدر مشرف دی حمیت وچ اک لفظ نہیں کہن گئیاں کیوں جو اوہناں نے عورت دے حق وچ کوئی انج دا کم نہیں کیتا، انساناں دے حق وچ کوئی کم نہیں کیتا۔چنے 
ہوئے ایواناں وچ زنانیاں دی نمائندگی ودھاون بارے اوہناں کہیا سیٹاں ودھا دیون نال کوئی فرق نہیں پیا۔ 
ایہہ زنانیاں جیہڑیاں ایواناں وچ آئیاں اوہناں نے سوکھتاں لین توں وکھ کجھ نہیں کیتا۔ 
وارث شاہ دے میلے دی بی بی سی بی بی سی آن لائن دے شکریئے نال فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ پیپلز پارٹی دے سال معاشی اوکڑاں پاکستانی بالاں نوں ات وادی بنا رہیاں نیں وچار ڈیسک بالاں دے حقاں لئی کم کرن والی اک غیر سرکاری ستھ سوسائٹی فار دی پروٹیکشن آف دی چائلڈ سپارک نے پاکستان وچ بالاں دیاں مسئلیاں اتے اوہناں دی حالت بارے چھاپی جاون والی اپنی نویں رپورٹ وچ آکھیا ہے کہ مہنگائی اتے ملک وچ امن امان دی مندی حالت بال یاں تے سدھے ات وادی کاروائیاں وچ رلتی ہو رہے ہین یاں فیر اوہناں دے کچی سوچ پاروں اہناں بالاں دا ات وادیاں دے ہتھوں ورتے جاون دا خطرہ ودھ رہیا ہے۔ 
ایس رپورٹ نوں بناؤن وچ رلتی بالاں دے حقاں لئی کم کرن والی فاضلہ گلریز دا آکھنا ہے کہ ات واد وچ بال بھاویں سدھے رلتی نہ ہوون یاں اوہناں دے ماپیاں وچوں کوئی ات واد دا شکار ہووے، بالاں تے ایہدا اثر پیندا اے۔ 
بالاں دے ات واد وچ رلتی ہوون دا ایہہ مطلب نہیں اے کہ بال آپ مارو دھاڑے مارن۔ 
اوہناں دسیا کہ اوہناں دی کاہڈ وچ ایہہ گل وی ساہمنے آئی اے کہ اندرون سندھ دے قبائلی جھیڑیاں وچ وی بالاں نوں ورتیا جاندا اے۔ 
ایہدی وجہ ایہہ ہے کہ اوتھے دے مرد قبائلی جھیڑیاں وچ یاں تے مارے گئے نیں یاں فیر اوہ ہور لڑن جوگے نہیں رہ گئے جیہدے پاروں اوہ بالاں نوں اہناں جھیڑیاں وچ ورتدے نیں۔ 
سپارک نے قبائلی علاقیاں اتے صوبہ سرحد وچ ستھ دے سروے دا حوالہ دیندیان آکھیا کہ اُکا جہادی ستھاں ای گھٹ عمر دے بالاں نوں اپنے ٹیچیاں لئی نہیں ورتدیان سگوں سرکاری ادارے وی اٹھاراں ورھیاں توں گھٹ عمر دے منڈیاں نوں بھرتی کر کے اوہناں نوں لڑائی دی اگ وچ ڈاھ دیندے نیں۔ 
فرنٹیئر کانسٹیبلری دے ظفراللہ خان نے سپارک ولوں لائے جاون والے الزاماں نوں رد کردیاں آکھیا کہ کانسٹیبلری دی پالیسی موجب اٹھاراں توں چھبی ورھیاں دے گبھرواں نوں ڈاکٹری پرکھ مگروں بھرتی کیتا جاندا اے۔ 
اوہناں آکھیا کہ فرنٹیئر کانسٹیبلری دا فاٹا نال کوئی سانگا نہیں اے تے نہ ای اوہناں دے جوان اوتھے لائے گئے نیں۔ 
اوہناں دے ادارے دا مڈھلا کم صوبہ سرحد دے بندوبستی علاقیاں وچ امن امان بنائی رکھن لئی پربندھیاں دا ہتھ ونڈاؤنا اے۔ 
رپورٹ وچ ایہہ وی آکھیا گیا اے کہ ودھدی ہوئی مہنگائی دا بوہتا اثر وی بالاں تے ای ہوندا اے کیوں جے اک غریب ٹبر بالاں دی پڑھائی تے ہوون والا خرچہ نہیں چک سکدا ایس لئی اوہ اہناں کولوں محنت کرواؤن تے مجبور اے۔ 
ایسے لئی سڑکاں دے کندے ہوٹلان، ورکشاپاں، چوڑیاں دے کارخانیاں اتے گھراں وچ وی کم کرن والے بالاں دی گنتی گھٹن دی تھاں ودھ رہی ہے۔ 
بالاں دے مسئلیاں وچ ہور اوکڑاں دے نال جیلاں وچ بند بالاں دی حالت تے وی چنتا دا وکھالا کیتا گیا اے۔ 
رپورٹ موجب جیلاں وچ قید بالاں وچ فیصد توں ودھ بالاں نوں قانونی امداد دی لوڑ ہے تے قیدی بالاں دی وڈی گنتی ایس مُڈھلے حق بارے جانو نہیں وائس آف امریکہ دے شکریئے نال وچار دے مترو سانوں آس ہے کہ تسیں وچار ڈاٹ کام دا چس مان رہے ہوو گے۔ 
وچار ڈاٹ کام نوں چلاؤن لئی ادارہ وچار ہر مہینے توں ڈالر خرچہ کر رہیا ہے۔ 
ہن تیکر ایہہ سارا اُپرالا ادارہ وچار اپنے سر تے کر رہیا سی تے اسیں کسے کولوں کجھ نہیں منگدے ساں۔ 
ہن ایس سیوا نوں چلاؤندے رہن لئی سانوں اوکڑاں آ رہیا ہین تے سانوں تہاڈی ہتھ ونڈائی دی لوڑ ہے۔ 
سانوں آس ہے کہ تسیں ماں بولی سیوا دے ایس کار وچ ساڈے بانہہ بیلی بنو گے تے ایہہ بُوٹا جیہڑا وچار نے لایا ہے ایہنوں ودھن پھلن وچ اپنا حصہ پاؤ گے۔ 
تسیں ایس کم وچ حصہ پاؤن لئی چندہ ہیٹھاں دتے وسیلیاں راہیں گھل سکدے ہو۔ 
وچار دے ناں تے چیک لکھ کے گھل سکدے ہو۔ 
وچار ڈاٹ کام تے چندے لئی لگے ہوئے پے پال دے لنک راہیں گھل سکدے ہو۔ 
تسیں اپنے کاروبار دا اشتہار وچار تے لوا سکدے ہو۔ 
جے تسیں کسے ہور وسیلے نال پیسے گھلنا چاہوندے ہو تے سانوں دس دیو۔ 
جے تسیں پاکستان وچ رہندے ہو تے۔۔ 
ساہیوال پبلشرز دے ناں چیک لکھ کے ہیٹھاں دتے پتے تے گھل سکدے ہو۔ 
ساجد چوہدری احباب ٹاور ریلوے روڈ ساہیوال۔ 
وچار دا پتہ ایہہ ہے لفافے تے منظور اعجاز دا ناں لکھ دیو۔ 
نوٹ پہلوں ایہہ چٹھی کجھ چونویں سجناں نوں ایس آس تے گھلی گئی سی کہ اسیں لوڑیندی رقم اکٹھی کر سکاں گے۔ 
ہن تیکر کجھ سجناں نے سانوں جیہڑے پیسے گھلے ہین اوہ ڈالر بنندے ہین تے اک ڈالر دا اشتہار سانوں ملیا ہے۔ 
اسیں حصہ پاؤن والے سجناں دا ناں اوہناں دے آکھن تے نہیں چھاپ رہے۔ 
ساڈا سارا حساب کتاب سدھا ساہواں ہے تے حصہ پاؤن والے سجن کسے وی ویلے ساڈے کولوں حساب کتاب منگ سکدے ہین بھاویں اوہناں نے ڈالر ای حصہ پایا ہووے۔ 
جے تسیں چاہوندے ہو کہ اسیں تہاڈا ناں وچار دی لسٹ وچوں کڈھ دیئے تے سانوں میل کرو اسیں اوسے ویلے تہاڈا ناں لسٹ وچوں کڈھ دیواں گے۔ 
سندھی ایسوسی ایشن آف نارتھ امریکہ دے سالانہ کنونشن رپورٹ وچار ڈیسک چار دیہاڑے زندگی اے خوشیاں نال لنگھایئے وچار ڈیسک حالین ہون والے اک سروے وچ پتہ لگا ہے کہ اج دے زمانے دیاں ساریاں فکراں تے پریشانیاں مگروں وی دنیا وی خوشیاں ودھ گئیاں ہین۔ 
یونیورسٹی آف مشی گن دے پولیٹیکل سائنسدان رونالڈ دا آکھنا ہے کہ ایہہ اک حیرانی والی کھوج ہے۔ 
عام طور تے ایہہ وچاریا جاندا ہے کہ کسے وی ملک وچ خوشی دی پدھر دا ودھنا نامنن والی گل ہے۔ 
دنیا وچ ڈنمارک سبھ توں خوش ملک ہے تے سبھ توں غمگین ملک زمبابوے ہے۔ 
خوش رہن والیاں قوماں وچ امریکہ سولہویں نمبر تے ہے۔ 
ایس سروے وچ دنیا دے دیساں دے لوکاں کولوں پچھیا گیا سی کہ ہر شئے نوں ویکھدیاں ہوئیاں تسیں کیہ آکھو گے کہ تسیں، بہت خوش او، بس خوش او، خوش نہیں او، بہت ہرکھے ہوئے او۔ 
تے اجکل واپردا سارا کجھ ویکھ کے تسیں اپنی جیونی بارے کنے سکھالے او؟ خوش رہن دی پدھر ء توں ء تیکر دنیا دے ملکاں وچ ودھی ہے تے رہندے وچ گھٹی ہے۔ 
نویں سروے وچ پتہ لگا ہے کہ امیر ملکاں دے وسنیک غریب ملکاں دے وسنیکاں نالوں بوہتے خوش ہین۔ 
ایس توں اڈ بوہتے خوش لوک اوہناں وسیباں دے ہین جتھے بندیاں نوں ایہہ آزادی ملدی ہے کہ اوہ اپنے جیون دا ڈھنگ آپے چُنن۔ 
اجوئے رائے عامر ریاض اجوئے رائے نال ڈھاکہ کلب دے نیڑے ٹینس کورٹ دی ساہمنی عمارت وچ ملاقات ہوئی۔ 
اوہ اوتھے اپنے ــٹیم سَنے مینوں اُڈیک رہے سن۔ 
٦٤ ورہے کیمونسٹ پارٹی نال جُڑے رہن مگروں ٢٩٩١ء نوں اجوئے رائے نے پارٹی نوں رب راکھا کہہ دِتا مگروں اجوئے رائے نے کجھ سنگیاں نال رَل کے سمیلیتا سماجک اندھولن ناںدی سماجی سستھ بنائی تے اجے تائیں ایس این جی او نوں وکھری پدھر انج حاصل ہے کہ اوہناں نے پچھلے ٥١ سالاں توں غیر ملکی ڈونراں کولوں اک رُپئیہ وی نہیں لیا۔اوہناں 
ایس گل تے مان وی ہے کہ اوہ ٢٩٩١ء بعدوں ــنکے نِکے کم کررہے نیں تے ایہناں کماں وچ اوہناں نوں بنگلہ دیش دی عام لوکائی دا سنگ وی حاصل اجوئے رائے سمجھدے ہین کہ اج ترقی پسنداں نوں بھارے بھارے کم کرن دی تھاں اجیہے کم کرن دی ضرورت ہے جو سِدھے لوکائی نال جڑت ہین۔ 
اجوئے رائے تُسیں اردو ہندی وچ وی گل کرسکدے ہو، میں کجھ کجھ سمجھ لیندا ہاں۔ 
اک بیلیبنارسی اردو ہندی بولدے ہین ایہہ۔ 
عامرریاض فیر تے چنگا رہوے گا۔ 
لہوری اردو تے جواب وچ بنارسی ہندیاردو، بس شُدھ ہندی اردو والے تے سِر پِٹ لین گے۔قہقہے 
عامر ریاض چنگا ایہہ دَسو تُسیں کد وں جمے؟ اجوئے دسمبر ٨٢٩١ء نوں میمن سنگھ وچ جمیاں۔ 
ایہہ اک سرحدی علاقہ ہے۔ 
عامرریاض تہاڈے والد کیہہ کردے سن؟ اجوئے رائےمیں اک کیمونسٹ ہاں جد کہ میرا پیو اک فاشسٹ سی۔ 
اوہ جانے پچھانے فاشسٹ سن۔واقعی 
میں مخول نہیں کررہیاں۔ 
عامرریاض ایہہ مخول نہیں، فاشسٹ دے گھر کیمونسٹ اِی جمدے نیں۔قہقہے 
میرا مطلب ایہہ اے کہ اوہناں دا کاروبار کیہہ سی؟ اجوئے رائے اوہ اک اُستاد سن۔ 
اوہ بنارس ہندو یونیورسٹی وِچ غیرملکی زباناں دے شعبہ نال جڑت رکھدے سن۔ 
اوہناں نے روم توں ڈی لِٹ کیتا سی۔ 
دےدہاکے وچ آرٹ تے تنقید دے حوالے نال اک مشہور آرٹسٹ ہوندا سی۔ 
اوہدا ناں ٹوچیـ سی۔ 
اوہ ساڈے ول آئیا۔ 
تہانوں پتہ ہووے گا کہ مسولینی فاشزم دا اک وڈا نظریہ دان سی۔ 
اوہ چاہندا سی کہ دکھنی ایشیاء توں وی نوجواناں نوں ایس وچاردھارا دا اسلحہ پوان لئی بھرتی کیتاجاوے۔ 
ٹوچی ایسے مقصدلئی آئیا سی۔ 
جد ٹوچی آئیا تے میرے والد اوس سمے ٨٢٩١ء وچ ڈھاکہ یونیورسٹی وچ پڑھارہے سن۔ 
اوہنے میرے پیو نوں سکالرشپ دی آفر کیتی۔ 
بس انج میرے پیو نے لٹریچر وچ ڈاکٹریٹ یعنی ڈی لِٹ دی ڈگری حاصل کیتی۔ 
ایتھے اوہناں نوں بولیاں سکھن دا بوہت موقع ملیا تے اوہناںنے جرمن، لاطینی تے اطالوی زباناں نوں بھرواں ہتھ پایا۔ 
ایتھے اِی اوہناں نے فاشزم نوں بطور وچاردھارا اپنایا۔ 
تے اسیں بال پُنے وچ اوہناں نوں انج اِی ویکھیا ۔ساڈے 
بچپن وچ نہرو نوجواناں وچ اک رول ماڈل دے طور تے ویکھیا جاندا سی۔ 
عامرریاض جواہر لعل نہرو یاں موتی لعل؟ اجوئے رائے جواہر لعل نہرو۔ 
جواہر لعل سوشلزم دی گل کردا سی۔ 
بنارس تے یوپی وغیرہ وچ سوشلزم نوں متعارف کرواؤن وچ اوہدا وڈا ہتھ ہے ۔ 
ایسے پاروں بوہت سارے لوک مگروں ایہناں علاقیاں توں کیمونسٹ پارٹی وچ آئے۔ 
بنارس تے یوپی وچ دو طرحاں دے لوکاں نے کیمونسٹ پارٹی و چ رَلت کیتی۔ 
ایہناں چوں اِک تے مسلم سوجھوان جیویں جوش ملیح آبادی۔ 
جوش صاحب کیمونسٹ پارٹی دے ہمدرد اں چوں سن۔ 
یو۔پی 
وچ کیمونسٹ پارٹی دے سیکرٹری جنرل ہُندے سن نواب جعفر ۔ 
اوہ ٹائیگر نواب اکھواندے سن۔ 
مینوں ہُن اوہناں دا پورا ناں چیتے نہیں پر اوہنوں ٹائیگر پٹودی ناں سمجھیا جاوے۔ 
اوہ یو پی دے سیکرٹری وی سن تے بنگالیاں دے وی۔ 
بطور نوجوان بنگالی ساڈا ترقی پسند لہر وچ اُلرنا قدرتی کم سی۔ 
٥٤٩١ء وچ میرے پیو دا انتقال ہوگیا تاں مینوں مُڑ اپنے وڈھکیاں دے علاقے میمن سنگھ وچ رہنا پے گیا۔ 
ایہہ اوہ ویلا سی جدوں انڈیا وچ چوناں ہون والیاں سن۔ 
٦٤٩١ء دیاں چوناں بوہت اہم سن۔ 
کیمونسٹ پارٹی وی چوناں وچ حصہ لے رہی سی۔ 
ساڈے علاقے توں پارٹی ولوں کامریڈ سونی سنگھ الیکشن لڑ رہے سن۔ 
عامر ریاض اوہ میمن سنگھ دے اِی سن؟ اجوئے رائے پر اوہناںدا علاقہ ــ گریٹر میمن سنگھ وچ ضرور آؤندا سی۔ 
میرے چیتے اے ٦٤٩١ء دیاں چوناں وچ مذہبی سوچ دا واہوا بھار سی۔ہندو، 
مسلماناپنے اپنے امیدواراں دوالے اکٹھے ہورہے سن۔ 
انج کیمونسٹ پارٹی لئی مذہبی سوچ توں اُتانہہ ہوکے معاشی مسئلیاں دوالے چوناں دیمہم ترتیب دینا چوکھا اوکھا سی۔ 
پر پارٹی نوں تاں ایہی کرنا سی۔ 
میں مونی سنگھ دی چون مہم وچ دوھ چڑھ کے حصہ لیا تے انج میں کیمونسٹ پارٹی آف انڈیا دے بوہت نیڑے ہوندا چلا گیا۔ 
عامر ریاض تُسیں پارٹی دے باقاعدہ ممبر کدوں بنے؟ اجوئے رائے ء وچ عامر ریاض کیہہ تُسیں ٦٤٩١ء وچ کیمونسٹ پارٹی آف انڈیا دی دوجی کانگرس وِکھے کلکتہ وچ موجود سو؟ اجوئے رائے ظاہرا ہے۔ 
اوہ کانفرنس محمد علی پارک وچ ہورہی سی۔ 
میں سی ۔پی۔ 
آئی دا ممبر تے سی پر ایس کانفرنس و چ بطور ڈیلیگیٹ رلت نہیں سی۔ 
پر میں اوتھےموجود رہیاں۔ 
فیر اساں اوپن سیشن وچ رلت کیتی جیہدے وچ ڈانگے نے دھانسو تقریر کیتی۔ 
ہر کوئی تلنگانہ دی گل کررہیا سی۔ 
تُسیں کدی کلکتے گئے او؟ عامر ریاض ناں جی، میں واہگے دے پرلے بَنے گیا اِ ی نہیں۔ 
پر ہُن پہلی وار بنگلہ دیش آئیاں ہاں۔ 
اجوئے رائے اوتھے انگریزاں سمے وچ اک بستی واد سٹرکچر ہندا سی جیہنوں ہُن شہید مینار کیہندے نیں۔ 
اوتھے چنگا کھُلا میدان سی اوتھے اِی کانگرس ہوئی سی۔ 
ڈانگے دا شمار اجیہے مقرراں وچ ہندا سی جیہڑے رؤلا پائے بغیر سارے اکٹھ نوں اپنے نال لے کے چلدے ہن۔ 
تے مینوں اوس اوپنسیشن وچ ڈانگے دی تقریر دا جادو اج وی یاد ہے۔ 
اوہناں دی تقریر دے اکھر تے چیتے نہیں پر ایس تقریر توں پیدا ہون والے جذبیاں نوں اج وی محسوس کرسکدا ہاں۔ 
تقریر تے حاضرین دے نعریاں وچ اک اِی گل اُگھڑویں سی اوہ ایہہ آزادی جھوٹھا ہے۔ــ 
اک بیلیپورا نعرہ سی، ایہہ آزادی جھوٹھا ہے، لاکھوں انسان بھوکا ہے۔ 
اجوئے رائے اک ہور نعرہ بوہت مشہور ہویا سی اوہناں دِنیں سڑی گلی سرکار کو ایک دھکا اور دو۔ 
عامر ریاض ء دیاں چوناں وچ پاکستان وچ وی ایس نال رَلا کھاندا نعرہ لگیا سی گرتی ہوئی دیواروں کو ایک دھکا ارودو۔ 
اجوئے رائے بہرحال، ایہناں نعریاں تے ٨٤٩١ء دی قرارداداں دے اگلے دیہاڑے کیمونسٹ پارٹی آف انڈیا نوں بین کردِتا گیا۔ 
کیونجے کیمونسٹاں نے بھار ت وچ مسلح جنگ دا علان کردِتا سی۔ 
بنگال دے چیف منسٹر ہندے سن ڈاکٹر بیرن رائے، تے اوہنا ں نے ایہو حکم جاری کیتا۔ 
ایس میٹنگ وچ بنے بھائی سجاد ظہیر وی بطور اک ڈیلیگیٹ دے رلت ہوئے سن۔ 
مینوںیاد اے کہ لہندے پاکستان دے کامریڈاں نے اوتھے اِی اپنا وکھرااکٹھ کیتا سی۔ 
یعنی اوہناں نے اوہ سبھ کجھ منظور کیتا سی جو سی پی آئی منظور کرچکی سی پر اوہناں دی بیٹھک وکھری ہوئی سی۔ 
ایس میٹنگ وچ سجاد ظہیر نوں کیمونسٹ پارٹی آف لہندے پاکستان دا سیکرٹری جنرل بنایا گیا سی تے اک سنٹرل کمیٹی وی بنی سی۔ 
عامر ریاض پاکستان دے جتھے وچ کون کون ڈیلیگیٹ آئیا سی؟ اجوئے رائے مینوںناں تے چیتے نہیں، بْڈھا ہورہیا ہاں، خؤرے مرزا ابراہیم آئے سن۔ 
اک صاحب صوبہ سرحد توں آئے سن ۔ہُن 
اوہناں دا ناں چیتے نہیں۔ 
عامرریاض عطا ؟ اجوئے رائے جی جی، محمد عطا ۔ 
سندھ توں وی کوئی سی۔ 
عامرریاض سوبھو تے نہیں ہون گے؟ اجوئے رائے سوبھو گیان چندانی نال تے میں٤٥٩١ء وچ ملیا سی۔ 
کوئی ہور سن مینوں ناں یاد نہیں۔ 
عامر ریاض ایہہ دَسو سجاد ظہیر لہندے پاکستان دی کمیونسٹ پارٹی دے سکیرٹری جنرل سن یاں چڑھدے تے لہندے پاکستان دی پوری کیمونسٹ پارٹی دے؟ اجوئے رائے ویکھو پہلاں تے ایہہ پُچھیا گیا سی کیہڑے کیہڑے پاکستان رہن جاون گے۔ 
مینوں جاپدا سی کہ تُسیں جاندے اِی او سجاد ظہیر دے خاندانی پچھوکڑنوں؟ عامر ریاض جی ہاں اجوئے رائے سجاد ظہیر دا پچھوکڑ یوپی دی اشرافیہ فیملی توں سی اوہ سی پی آئی دی سنٹرل کمیٹی دے ممبر سن۔ 
پی سی جوشی پارٹی دے سیکرٹری جنرل سن۔ 
کلکتہ کانگرس توں پہلاں جوشی نوں اوکھے حالات سا ہمنا کرنا پے گیا تے بی ٹی رندھیوے ٨٤٩١ء وچ اوہناں دی تھاں جنرل سیکرٹری بن گئے سن۔ 
مگروں ٧٤٩١ء وچ سنٹرل کیمٹی وچ پی سی جوشی نے بوہت زور لایا سی کہ سجاد ظہیر نوں پاکستان ضرور جاناچاہیدا اے۔ 
جوشی خصوصی طور تے پاکستان وچ کیمونسٹ لہر تے سجاد ظہیر دی تقرری وچ غیرمعمولی دلچسپی رکھدے سن۔ 
بس فیر ایہہ ہوگیا۔ 
عامرریاض تے اوس ویلے پنجاب تے بنگال توں کسے کمیونسٹ آگو نوں پاکستان کیمونسٹ پارٹی دا سیکرٹری جنرل نہیں بنایا گیا؟ اجوئے رائے پئی اسیں تے سوچ رہے ساں کہ ایہہ ونڈ تے دو چار دِناں مگروں مُک جاوے گی۔ 
یہ آزادی جھوٹھا ہے۔ 
اڈایہدے اوس سمے دی قومانتری بین الاقوامیصورتحال نوں ساہمنے رکھنا وی ضروری ہے۔ 
اوس ویلے برما وچ کمیونسٹ آگو ہندے سن واٹنگ ونٹو۔ 
اوہ اوس کلکتہ کانگرس وچ بطور غیرملکیمبصر رلت ہوئے۔ 
خؤرے تہانوں پتہ ہووے پئی برما وچ کیمونسٹ لہر دا مُڈھ اوہناں بنگالی کامریڈاں نے رکھیا سی جیہڑے دیس نکالے وچ برما رہن تے مجبور سن۔ 
اک بنگالی انقلابی ہندے سن مسٹر گھوشال، اوہناں دا برمی ناں وی سی جیہڑاہُن مینوں بھُل گیا ہے۔ 
اوس وارے انڈیا وچ بغاوت کرن وچ اوہناں نے اگوائی کردار نبھایا سی۔ 
واکن ڈنکو اوس ویلے ریڈ فلیگ موومنٹ دے آگو سن۔٨٤٩١ء 
دی کانگرس وچ گھوشال وی غیرملکی مبصر دیحیثیت نال رلت ہوئے سن۔ 
ایہہ اوہ دور سی جدوں کیمونسٹ لہر وچ ایہہ سمجھایا جاندا سی ،پئی جیکر تُسیں سوشلزم دے حمایتی نہیں ہو تاں فیر تُسیںآپ لازمی سوشلزم دے مخالف او ۔ 
غیرجانبداری دی کوئی تھاں نہیں ہندی سی۔ 
عامرریاض سبھ کجھ بلیک اینڈ وائٹ وچ سی؟ اجوئے رائے جی بالکل عامرریاض کوئی گرے ایریا نہیں؟ اجوئے رائے جی ہاں۔ 
بس انج دے اِی حالات سن لہر دے۔ 
ہُن اسیں تاں سوشلسٹ انقلاب دا نعرہ لا دِتا۔ 
جد کہ پنڈت نہرو تے سوشلسٹ نہیں سن۔ 
اوہ تے بس سٹائل وغیرہ لئی اِی سوشلزم دی گل کردا سی۔ 
برما دی حکومت دا وی ایہو مسئلہ سی۔ 
آن سان ، موجودہ آنگ سان سوچی دا پیو وی اوہناں لوکاں چوں سی جیہڑے کھَبے پکھیاں نال ہمدردی رکھدے سن۔ 
اوہ لال نہیں سن۔ 
ایہناں حالات وچ کلکتہ کانفرنس دے فیصلیاں موجب اسیں مسلح جدوجہد دا مُڈھ بنھیا۔ساڈے 
بوہت سارے سنگی دکھنی چڑھدے ایشیاء دی کیمونسٹ لہر بارے بوہتا نہیں جاندے۔ 
جد ملائیشیا وچ انگریزاں نے جاپانیاں توں حکومت حاصل کیتی۔۔۔۔۔۔۔۔۔۔۔۔۔۔۔ 
عامر ریاض ٢٤٩١ء دے بعد؟ اجوئے رائے جی، اوس دور وچ اوہناں نے گوریلا کارروائیاں کرن والے آگو نوں وی گرفتارکرلیا۔ 
اوہ آگو کیمونسٹ پارٹی دا لیڈر سی۔ 
اوہ کیمونسٹ لیڈر ملائیشیا وچ رہن والی چینی نسل نال سانگارکھدا سی۔ 
فلپائن وچ وی اجیہا کیس سی۔ 
اوتھے وی اوہناں نے چھیتی مسلح جدوجہد شروع کردِتی سی تے دکھنی چڑھدے ایشیاء وچ کمیونسٹاں نے ہرتھاں مسلح جدوجہد نوں اپنایا ہویا سی۔ 
اج ایہہ پرکھ کیتی جاسکدی ہے کہ اوہناں مسلح کارروائیاںپاروں کیمونسٹ لہر نوں بوہت بھیڑا نقصان ہویا۔ 
عامر ریاض کدوں دی گل ہے ایہہ؟ اجوئے رائےء وچ۔ 
سٹالن آپ وی ایس بیٹھک وچ بیہا تے اوہنے کامریڈاں نوں آکھیا پئی اوہ جواہر لعل نہر و دی حکومت دے حوالے نال اپنی پوزیشن بدل دیون تے مسلح جدوجہد مُکا دیون۔ 
تے انج دکھنی ایشیاء وچ سٹالن جیہے کٹڑوادی آگو نے کیمونسٹ لہر نوں بچاء لیا۔ 
ہُن بوہت سارے انڈین کیمونسٹ ایس گل نوں مندے نیں۔ 
سٹالن نوںبین الاقوامی سیاست وچ بھارت دی اہمیت دا چوکھا اندازہ سی۔ 
عامرریاض تے تُسیں ایہہ آکھ رہے او دکھنی ایشیاء دے کامریڈاں دی جدوجہد دے مقابلے وچ سوویت یونین دی خارجہ پالیسی بوہتی اہم گنی گئی؟ اجوئے رائے اوہ کوئی فیصلہ کن جدوجہد نہیں۔ 
۔ 
اوہ بغیر تیاری دے کالھی وچ شروع کیتی گئی جدوجہد سی۔ 
اج جدوں میں پچھے مُڑ کے ویکھنا ہاں تے میں ایہہ ضرور آکھنا ہاں کہ پاکستان تے بھارت دے بنن مگروں جیہڑی آزادی سانوں لبھی سی اوہنوں جھوٹھا آکھنا یاں فیر سڑی گلی سرکار نوں دھکا دین والی گل کرنا اک غلط حکمت عملی سی جیس توں مسلح جدوجہد نکل کے آئی۔ 
ویکھو، کیمونسٹ پارٹی آف انڈیا نے لہور متا ء نوں کدی نہیں منیا سی۔ 
عامر ریاض فیر کیمونسٹ مسلم لیگ وچ کیوں گئے سن؟ اجوئے رائے مسلم لیگ وچ کجھ کیمونسٹ ضرور گئے سن کیمونسٹ پارٹی آف انڈیا ونڈ دی مخالف سی۔ 
ریاض‫ عامر سجاد ظہیر دیاں تے پاکستان دے حق وچ ٤٤٩١ء دیاں لکھتاں موجود ہن؟ اجوئے رائے میں اک کتاب پڑھی اے جیس دے ایڈیٹر کامریڈ ادھیکاری سن تے اوہنوں سی پی آئی نے چھپوایا اے۔ 
ایہہ چار جلداں دی ہے۔ 
ایس وچساریاں دستاویزاں موجود نیں۔ 
عامرریاض کیمونسٹاں نے سٹالن دے قوماں والے تھیسس دے ہیٹھاں پاکستان دی لہر دی حمایت کیتی تے سجادظہیر نے پمفلٹ لکھے جد کہ کیمونسٹ مسلم لیگ وچ وی رہے ، ایس توں تُسیں انکار نہیں کرسکدے؟ اجوئے رائے تہاڈی گل ٹھیک اے۔ 
فیر ٦٤٩١ء وچ رجنی پام دت بھارت آئے۔ 
اوہ برطانیہ دی کیمونسٹ پارٹی دے آگو سن تے بطور بین الاقوامی کیمونسٹ اوہناں دی بوہت مشہوری سی اوس دور وچ۔ 
اوہ بھارت آئے تے اوہناں نے کیمونسٹ پارٹی آف انڈیا دی لیڈرشپ نال مذاکرات کیتے۔ 
اوہناں نےکیہا کہ لہور متا دے حوالے نال کیمونسٹاں نے ایہہ جیہڑی پالیسی بنائی ہے اوربالکل غلط ہے۔ 
انج ٦٤٩١ء وچ سی ۔پی۔ 
آئی نے اپنا موقف بدل لیا سی۔ 
عامر ریاض بالکل سی پی آئی ناں صرف اوس موقف توں پچھانہہ ہٹی سگوں نموشی مٹاون لئی جہازیاں دی لہر شروع کردِتی، اوس ویلے مسئلہ تے پاکستان لہر، ہند ونڈ تے صوبائی خودمختاری دا سی، انگریزان دے جاون مگروں بنن والی سرکار وچ کردارادا کرن دا سی۔ 
پر سی پی آئی نے ایس مسئلے نوں حل کرن دی تھاں نواں مسئلہکھڑا کرن دی کوشش کیتی؟ اجوئے رائے تُسیں کرشن چندر دی کہانی تِن غنڈے ضرور پڑھو۔ 
پٹیل نے کلکتہ فسادات وچ تِن غنڈے دا نعرہ لاکے کجھ لوکاں نوں نشانہ بنایا سی۔ 
کرشن چندر نے اوہنوں موضوع بنایا۔ 
جہازیاں دی بغاوت وچ باغیاں نے بحری جہازاں توں یونین جیک لہا کے کانگرس، مسلم لیگ تے کمیونسٹ پارٹی دے جھنڈےلہرائے سن۔ 
فیر اگست ٧٤٩١ء دے بعد مینوں چنگی طرحاں چیتے اے کہ پاکستان دے پہلے دیہاڑیاں وچ ڈھاکہ دے بازاراں وچ پمفلٹونڈدے سن کہ اسیں اک خوشحال پاکستان چاہندے ہاں۔ 
پرجد مسلح جدوجہد دی لائن آئی تاں حالات اکدم ساڈے خلاف ہوگئے۔ 
عامرریاض تُسیں پاکستان وچ مسلح جدوجہد شروع کردِتی سی؟ اجوئے رائے جی بالکل۔ 
اسیں اپنیاں بانہواں تے کوششاں شروع کردتیاں سن۔ 
عامر ریاض اوس ویلے ٨٤٩١ء وچ پاکستان کیمونسٹ پارٹی بالڑی سی۔ 
تُسیں مضبوط پارٹی دی تھاں مسلح جدوجہد وچ رُجھ گئے؟ اجوئے رائے لہندے دے مقابلے وچ چڑھدے پاکستان دی کیمونسٹ پارٹی واہوا منظم سی ٧٤٩١ء وچ۔ 
عامر ریاض پارٹی دا گڑھ پاکستان وچ سی یاں کلکتے؟ اجوئے رائے ساڈی اپنی مرکزی کمیٹی سی پر اوہدا مرکز کلکتہ اِی وچ سی۔ 
پر اوہنوں چلاندے اسیں سیں ناں کی سی پی آئی والے۔ایہہ 
حقیقتہے کہ چڑھدے بنگال دے کامریڈاں نے کیمونسٹ پارٹی آف انڈیا نوں مکمل وکھریواں وچ کرلیا سی فیر جاکے وکھری کیمونسٹ پارٹی آف چڑھدا پاکستان بنائی گئی سی۔ 
ایس وکھریویں لئی ایسں کلکتہ وچ اِی کانگرس کیتی سی۔ 
عامر ریاض تے تُسیں سجاد ظہیر دی کیمونسٹ پارٹی نا ل کوئی سانگا نہیں رکھدے سو؟ اجوئے رائے جی بالکل ساڈا لہندے پاکستان دی کمیونسٹ پارٹی نال کوئی سانگا نہیں سی۔ 
٨٤٩١ء دے بعد اسیں ناں صرف اک کانگرس کیتی اوہ وی ٨٦٩١ء وچ۔٨٦٩١ء 
دے وارے دو تن کانفرنساں ہوئیاں پر اوہناں نوں کانگرس آکھنا غلط ہووے گا۔ 
عامر ریاض ء وچ ہوئی سی ایہہ کانگرس یاں٨٦٩١ء وچ؟ اجوئے رائے وچ پاکستان کیمونسٹ پارٹی چڑھدے تے لہندے پاکستان دی اکٹھی کانگرس ڈھاکی وچ گلشن دے تھاں تے ہوئی سی۔ 
ایس کانگرس وچ لہندے پاکستان توں اک صاحب آئے سن، اوہ ہرویلے پائپ پیندے رہندے سن۔ 
عامر ریاض پروفیسر جمال نقوی ؟ اجوئے رائے اوہ سندھ دے سن۔ 
عامر ریاض اردو سپیکنگ سن یاں سندھی؟ اجوئے رائے اردو سپیکنگ سن۔ 
عامر ریاض خؤرے جمال نقوی اِی ہون گے۔ 
اوہناں نے فورم نوں اپنے انٹرویو وچ ایس کانگرس بارے دَسیا سی۔ 
اجوئے رائے والی کانگرس ساڈے لہندے پاکستان دی کیمونسٹ پارٹی نال پہلا باقاعدہ مِیل سی۔ 
ایس توں پہلاں ساڈیاں ملاقاتاں ماسکو وچ ہوجایا کردیاںسن کدی کدی۔ 
مینوں پتہ اے تُسیں ہسو گے ایس گل تے ، پر انج اِی ہویا سی۔ 
میں ایس کانگرس وچ رلتی نہیں ساں کیونجے میں گرفتار سی۔ 
ایس کانگرس و چ چڑھدے پاکستان دی کیمونسٹ پارٹی نے صاف کردتا سی کہ ساڈی اپنی پارٹی ہے تے ایہہ لہندے پاکستان دی کیمونسٹ پارٹی توں بالکل آزا د سستھ ہے ایس بیٹھک و چ چڑھدے پاکستان دی کیمونسٹ پارٹی نے آزاد بنگلہ دیش دے حق وچ متا منظور کیتی سی۔ 
عامرریاض تُسیں لہندے پاکستان آئے؟ اجوئے رائے نہیں۔ 
کدی نہیں، تسیں دعوت دیوو گے تاں آواں گا۔ 
عامر ریاض لہور آناہووے گا؟ اجوئے رائے کیوں نہیں۔ 
لہور کیوں نہیں آواں گا؟ عامر چڑھدے پاکستان دی کیمونسٹ پارٹی دا سیکرٹری جنرل کون سی٨٤٩١ء وچ؟ رائے‫ اجوئے کامریڈ کھوکھا رائے چڑھدے پاکستان دی کیمونسٹ پارٹی دے پہلے جنرل سیکرٹری سن۔ 
بی ٹی رندھیوے دا چڑھدے تے لہندے پاکستان وچ کجھ کجھبھار سی۔ 
بابا، اوہ راولپنڈی سازش اخیر کیہہ سی؟ ظہیر جیہا کامریڈ اوس س وچ کیویں پھس گیا؟ اوہ تے یوپی دے سن تے لیاقت علی خان وی یوپی دے سی۔ 
سجاد ظہیر دا بھائی بھارت وچ مرکزی وزارت سانبھے ہوئے سی۔ 
مینوں یاد نہیں مرکزی وزارت سی یاں فیر یو پی دی۔ 
ظہیر دے سانگے تاں پاکستان بھارت دی اشرافیہ وچ بوہت سن۔ 
اوہناں دے خاندان نے بھارتی سرکار توں سفارش کروائی تاں پاکستانی حکمراناں نے اوہناں نوں بھارت واپس گھل دِتا۔ 
ایہہ سبھ کیہہ سی؟ رندھیوے وانگوں پنڈی سازش کیس وی اک جھلا وللا فیصلہ سی۔ 
سی آر اسلم وغیرہ وی سارے دے سارے دھرے گئے۔ 
فیر ریاست وَلوں سختیاں ودھ گئیاں۔ 
اوڑک کہ حسن ناصر جیہا واقعہ وی ہویا۔ 
عامرریاض تے تہاڈا خیال اے پئی جیویں بھارتی کیمونسٹ پارٹی سی پی آئی نے رندھیوے لائن نوں چھڈن مگروںبھارتی ریاست نال نیڑلے سانگے ودھائے اُنج اِی پاکستان وچ کیمونسٹاں نوں وی کرنا چاہیدا سی؟ اجوئے رائے جو بھارتی کیمونسٹاں نے کیتا،اوہ اوہناں دی ویلے تے سیاسی حقیقتاں سن۔ 
چڑھدے تے لہندے پاکستان تے جد تُساں نے وکھری کیمونسٹ پارٹیاں بنالئیاں سن تاں تہانوں اپنے حالات موجب فیصلے کرنے چاہیدے سن۔ 
جد اک واری بچہ جم جاندا ہے تاں اوہنوں مُڑ ماںدے ڈِھڈ وچ نہیں پایا جاسکدا؟ عامرریاض پرکجھ لوکاں نے اجیہا کرن دی کوشش ضرورکیتی؟ قہقہے اجوئے رائے ایہہ ٹھکواںہے۔ 
اسیں بوہت اجیہے غلط فیصلے کیتے۔ 
عامرریاض تُسیں چڑھدے پاکستان دی کیمونسٹ لہربارے دَسو؟ اجوئے رائے ایتھے تِن اہم آگو سن۔ 
کھوکھارائے، نیپال ناگ تے مونی سنگھ۔ 
ایہناںتوں وکھ سہلٹ دے بارین دت ہُندے سن جیہناں دا مشہور ناں سلام بھائی سی پاکستان بنن مگروں لہندے بنگال دے کجھ مسلمان کامریڈاں نے فیصلہ کرکے چڑھدے پاکستان ہجرت کیتی سی۔ 
اوہناںچوں اک منصور حبیب اللہ سی۔ 
اوہ لہندا بنگال اسمبلی دے لمے چر تیک سپیکر رہے۔ 
٨٤٩١ء یاں٩٤٩١ء و چ پاکستان آئے سن۔ 
تہانوں یاداے کہ راجشاہی و چ قتل وغارت گری کیہڑے دور وچ ہوئی سی؟ اک واج خؤرے اجوئے رائے اوہدے وچ منصورحبیب مطلوب سن۔ 
فیر اوہ کلکتہ واپس چلے گئے۔ 
انج اِی بیرسٹرلطیف وی لہندے بنگال توں چڑھدے بنگال آگئے سن۔ 
اوہ وی واپس چلے گئے سن۔ 
انج اِی کامریڈ فاروقی ہندے سن۔اوہناں 
نوں پچھوں میں ماسکو وی ملیا سی۔ 
اوہ وی پرت گئے سن۔ 
اہ اک غیر بنگالی ٹریڈ یونین لیڈر سن، میٹابرج وچ۔ 
اک گل جیہڑی بہوں اہم اے اوہ ایہہ کہ اسیں چڑھدے پاکستان وچ سبھ توںپہلے مرکزی پارٹی بنانے تے زور دِتا جد کہ لہندے پاکستان وچ انج نہیں ہویا۔جیہناں 
چار کامریڈاں دا میں پہلے دَسیا اے اوہ نہ صرف پھرن تُرن والے سن سگوں اوہناں دا‫ پاکستان دے معاشرے وچ وکھرے پیہے ہوئے طبقات نال سِدھا رابطہ وی سی۔ 
مونی سنگھ دا وہکاں وی کم سی۔ 
نیپال ناگ دا نارائن گنج وچ مزدوراں نال کم سی۔ 
عامرریاض کیہہ٧٤٩١ء توں پہلاں ہندوستان وچ کیمونسٹ لہر دا اک پکا مرکز بن چکیا سی۔؟ 
اجوئے رائے ء یاں٨٣٩١ء مگروں تے پارٹی منظم ہونا شروع ہوگئی سی۔ 
پرایس توں پہلاں دکھنی ایشیاء وچ کیمونسٹ لہر یاں پارٹی بناون لئی بوہت کوششاں ہندی رہیاں سن۔ 
اجیہی اک کوشش تاشقند وچ وی ہوئی سی۔ 
انج پشاور، کانپور تے میرٹھ سازش کیس وی کیمونسٹاں دے وکھووکھ مراکز دا پتہ دیندے میرٹھ سازش کیس ١٣٩١ئ دے مگروںفیر مرکزی تنظیم بناون دا کم شروع ہویا تے ٧٣٩١ء وچ جیہڑی مرکزی تنظیم بنی اوس دے سیکرٹری جنرل پی سی جوشی بنے۔ 
اوہ پہلے باقاعدہ سیکرٹری جنرل سن سی پی آئی دے۔ 
ہُن تسیں کِناں پُچھو گے۔ 
عامر ریاض فیرکوئی دَسن جوگا نہیں رہوے گا تے فیر اسیں کیہنوں پُچھاں گے۔ 
تہاڈے جیہے تھوڑے نگ رہ گئے نیں۔ 
اک بیلی؛بالکل صحیح بات ہے۔ 
اجوئے رائے تُسیں بھارت جاوو اویتھے بوہت لوک اجے زندہ نیں۔ 
عامرریاض اوہ مدر پارٹی والے ہین۔ 
اوہناں نال اخیر تے ملنا بھلا رہوے گا۔ 
اُنج اوہ بنگالیاں تے پنجابیاں نوں بوہتا چنگا کامریڈنہیں سمجھدے قہقہے اجوئے رائے تُسیں رمیش چندر نوںمِلو۔ 
اوہ لہور دے ہین۔ 
اوہناںدی بیوی وی لہوری ہے۔ 
میراسلام آکھنا اوہنوں۔ 
اوہناں کول بوہت دستاویزات ہین اجے۔ 
ایہہ گل درست ہے اجے تائیں اسیں دکھنی ایشیائی کیمونسٹ لہر بارے مکمل آرکائیو نہیں بناپائے۔ 
پر مینوں لگدا ہے کہ خؤرے بحیثیت دکھنی ایشیائی سانوں تاریخ نال لگا وی کجھ گھٹ اِی ہے۔ 
ہُن اوہ البیرونی دی کتاب الہند پڑھ لوو تاں اوہ ہزار سال پہلے وی ایہو اِی لکھ رہیا ہے کہ ایتھوں دے لوکاں نوں تاریخ نال لگا نہیں۔ 
اسیں اپنی دستاویزات نوں سانبھدے نہیں ہین۔ 
ہُن تُسیں بنگلہ دیش دی مثال لے لوو۔ 
عوامی لیگ نے بوہت جدوجہد کیتی ہے سبھ مندے ہین۔ 
ایس جدوجہد بارے لکھن لئی سانوںاپنے ملک چوں کوئی نہیں لبھیا۔ 
عوامی لیگ دی تاریخ جواہر لعل نہرو یونیورسٹی دی مسز شبھالی گھوش نےلکھی اے۔ 
چڑھدے پاکستان دے کیمونسٹاں نے وہ اپنی تاریخ اکٹھی نہیں کیتی۔ 
جد ١٧٩١ء وچ سانوں مجبوراََ بھارت ہجرت کرنی پئی سی تاں جاندےجاندے اسیں غفوربھائی نوں ساری پارٹی دستاویزات دے گئے سن۔ 
چار پنج صندوق سن۔ 
حالات بوہتے خراب ہوئے تاں غفور بھائی نے اپنے گھر دے کول کھوہ وچ سارے صندوق سُٹ دِتے۔ 
اوہ ساڈا بھروسہ مند بیلی سی پر کجھ نہ کرپائے۔١٧٩١ء 
بعدوں بنگلہ دیش سرکار نے ٤١،٥١ جلداں تے پوری تاریخ لکھوائی۔ 
اوس ویلے سانوں ایہہ وی آکھیا گیا کہ پارٹی دے کاغذ دیوو۔ 
اسیں ایدھروںاودھروں کجھ کاغذات اکٹھے کرکے بدرالدین عمر دے حوالے کیتے۔ 
ہُن اوہی تھوڑابوہت ریکارڈ رہ گیا اے۔ 
تے ایہہ دکھنی ایشیاء دا اکٹھا مسئلہ ہے کہ اوہناں تاریخ دابوہتاچاء نہیں ہے۔ 
عامر ریاض چڑھدے پاکستان دے بنگالی کیمونسٹاں نے بنگالی قوم پرستی دا بھرواں ساتھ دِتا۔١٧٩١ء 
وچ وکھراوطن وی حاصل ہوگیا۔ 
ہُن آزادی دے ٧٣ ورہے لنگھ چکے ہن ایہدی پرکھ کرو؟ اجوئے رائے میں تاں سمجھداہاں اسیں ناکام رہے۔ 
طبقاتی سُوجھ دے بِناں قومیتی شعور دی جاگرتی وچ گڑبڑ ہوجاندی ہے۔ 
ایہہ میرا تجزیہ ہے۔ 
تے دے دہاکیاں وچ ماسکو پکھی کیمونسٹاں وچ اک تھیوری بوہت مقبول سی۔ 
اوہنوں کیہندے سن ترقی دا غیرسرمایہ دارانہ رستہ۔ 
ایس دے موڈھی سوویت کیمونسٹ سن۔ 
تُسیں جانندے اِی ہووگے ایس بارے۔ 
افریقہ وچ کجھمُلکاں نے ترقی دا غیرسرمایہ ارانہ رستہ دی ہیٹھ کجھ تجربے کیتے سن۔ 
اوہناں حشر تے اسیں سبھ نے ویکھیا۔ 
صومالیہ، ایتھوپیا، رہوڈیشیا ایتھے جو کجھ ہویا اوہ سبھ بھلا ہے سمجھن لئی ایس توںایہہ سِٹہ کڈھیا جاسکدا ہے کہ تُسیں تاریخ وچ چھالاں نہیںمارسکدے۔ 
اسیں ٧١٩١ء وچ سیزیرین اپریشن راہیں تاریخ نوں اگے ودھاون دا جیہڑا پیر پُٹیا سی اوہ کامیاب نہیں ہوسکیا۔ 
لینن تے اوہدے سنگیاں دا حد توںودھ آدر کرن توںاڈ میں ایہہ آکھاں گا کہ اسیں اک چھال لا کے تاریخ نوں اگے ودھاون وچ کامیاب نہیں رہے۔ 
لینن نوں ایہدا بوہتا دھیان سی۔ 
عامرریاض تہاڈا اشارہ معاشی پالیسی ول اے۔؟ 
اجوئے رائے جی۔ 
اوہناں نے دے راہیں کوششاں ضرور کیتیاں پر۔۔۔۔۔۔۔۔۔ 
عامر ریاض پر اوس ویلے تیک کویل ہوچکی سی۔ 
تیر کمان چوں نکل چُکیا سی؟ اجوئے رائے جی ۔تہانوں 
تاریخی تسلسل دا خیال رکھنا پوے گا۔ 
اک گل جیہڑی میں آکھناں چاہواں گا اوہ٧٤٩١ء دی ونڈ دے متعلق ہے۔ 
یعنی ایس ونڈ دی سبھ توں بوہتیذمے وار آل انڈیا کانگرس ہی ہے پر ونڈ دا اک حوالے نال انگریزاں لئی وی سی۔ایس 
توں سبھ نوں نقصان پُجا۔ 
اج ناںاسیں بنگلہ دیش وچ خوش ہیں ناں تُسیں پاکستان وچ تے ناہیں بھارتی خوش ہین۔اک 
کتاب پچھلے دِنیں لکھی گئی اے تے اوہنوںلکھن والے دا ناں ہے موہیت سنگھ۔ 
تہانوں لہور دے کتاباں دے سٹالتوں لبھ جاوے گی۔ 
عامر ریاض نہیں۔ 
اوتھے نہیں ہووے گی۔ 
کیہہ ڈھاکہ وچ مل سکدی ہے ایہہ کتاب؟ اجوئے رائے اوکھا اے۔ 
طارق میرے کول اے۔ 
اجوئے رائے کیہہ لہور وچ بھارت توں کتاباں نہیں آؤندیاں؟ عامرریاض آؤندیاں نیں پرکم دیاں کتاباں نہیں آؤندیاں۔ 
بس انجینئرنگ ، میڈیکل وغیرہ دی کتاباں آؤندیاں نیں۔ 
اجوئے رائے میں اوہ کتاب پڑھی ہے۔ 
طارق جے توں عامر نوں ایہہ کتاب دے دیویں تاں میں اپنی کتاب تینوں دے دیواں طارق جی چنگا عامرریاض تُسیں بنگالی قوم پرستی دے ہیٹھ بنگالی کیمونسٹاں دے تجرے دے حوالے نال گل کرن توںکَنی ماررہے ہو؟ اجوئے رائے نہیں میں کَنی نہیں ماراں گا۔ 
قوم پرستی د ی لہر وچ اہم گل ایہہ ہے کہ تُسیں سیکولر ہے یاں نہیں۔ 
عامر ریاض پر ساڈے پاسے دے سیکولر وی تاں مذہب نال کھیڈن دے شوقین رہے ہن۔ 
٧٥٩١ء خلافت لہر، رام راجیہ ایہناں سبھ وچ کانگرس نے مذہب ناں چنگا کھیڈیا۔ 
آ پ بنگالی مسلماناں دی لہر وچ وی ایہہ پکھ اُگھڑواں سی؟ اجوئے رائے ایہہ درست ہے۔ 
١٧٩١ء دے مگروں ساڈے ایتھے ایہی کجھ ہویا۔ 
مینوںیاد ہے ٢٧٩١ء وچ جدوں آئین سازی لئی اجلاس ہویا تاں چار لوکاں نےاپنے مذہبی پچھوکڑ نال دعانواں پڑھیاں۔ 
قرآن شریف، گیتا، دھمپد گوتم بدھ دی کتاب تے بائبل۔ 
تاں ساڈا سیکولرازم انج دا ہی سی جیہدے وچ مذہب بھرویںطریقے نال اگانہہ لیاندا گیا۔ 
انج ساڈے پاسے تے سیکولر ازم وی اجیہا سی سی۔ 
عامر بھارت وچ وی سیکولرازم وچ رام راجیہ فٹ ہے؟ اجوئے رائے ایہہ درست گل ہے۔ 
عامر ریاض ء وچ بنگالی بولی دی لہر چلی سی۔ 
٤٥٩١ء وچ جگتو فرنٹ دا نعرہ سی کہ بنگالی نوں اردو والا پدھر دتا جاوے۔ 
تُسیں ایہہ نہیں کیہا کہ پاکستان وچ ساریاں ماں بولیاں نوں منیا جاوے؟ اجوئے رائے ساڈی منگ سی پئی بنگالی نوںوی ریاستی بولی منیا جاوے۔ 
اردو تے پاکستان وچ کسے وی علاقے دی ماں بولی نہیں سی۔ 
متا لہور دے مطابق ریاستاں بننیاں سن ناں کہ اک ریاست۔ 
پر اوہنوںبدل دِتا گیا۔ 
ایہہ غلط سی۔ 
فیر ٧٤٩١ء و چ جدوں ریڈ کلف ایوارڈ آگیا تاں وی کلکتہ مرکز اِی رہیا۔اوس 
دور وچ کلکتہ وچ ترقی پسند مسلمان پاڑھواں دی اک بیٹھک ہوئی۔ 
ایہدے وچ شیخ مجیب الرحمان وی موجود سن۔ 
شہیداللہ قیصر وی ایہدے وچ سن، ساڈے بیلی۔ 
اوہناں سبھ نے فیصلہ کیتا کہ سانوں ہُن ڈھاکہ نوں گڑھ بنانا ہے ۔ 
ساڈا گڑھ اوتھے ہووے گا۔ 
ایہہ نہیں ہونا چاہیدا سی۔ 
جیکر پہلے دِن دو وکھرے مُلک بنادِتے جاندے تاں مسئلہ حل ہوجاندا۔ 
ایہہ غلط فیصلہ سی۔ 
عامر ریاض لیکن ایہہ تاں٣ جون دے منصوبے وچ شامل نہیں سی؟ اجوئے رائے جون دا منصوبہ قراردادِ لہور نال رَلا نہیں کھاندا سی۔ 
عامرریاض اوسے وارے وچ متحدہ بنگال دی لہر وی شروع کرن دی کوششاں اجوئے رائے جی ایس لہر وچ حسین شہید سہروردی تے شرت چند ربوس اگے اگے سن۔ 
عامرریاض قائداعظم نے ایہدی حمایت کیتی سی؟ اجوئے رائے محمد علی جناح پنجاب تے بنگال دی ونڈ دے خلاف سن ۔ 
اوہ چاہوندے سن پئی غیرونڈ پنجاب تے بنگال پاکستان وچ شامل ہووے۔ 
عامر ریاض اوہ کیہڑے بنگالی آگو سن جیہناں نے بنگال دی ونڈ دی ٧٤٩١ء حمایت کیتی سی؟ اجوئے رائے کانگرس وچ موجود بنگالی آگوواں نے ٧٤٩١ء وچ بنگال دی ونڈ دی حمایت کیتی سی۔ 
عامرریاض اج وی نصابی کتاباں وچ کانگرس والے ایس گل تے مان کردے نیں کہ اوہناں نے نوں بنگال دی ونڈ دی مخالفت کیتی سی۔پر 
ایہہ نہیں دَسدے کہ٧٤٩١ء وچ اوہ بنگال ونڈ دے حق وچ سن۔؟ 
اجوئے رائے ایہہ ٹھکویں کاہڈ ہے۔ 
ایتھے میں اک ہور گل وی مننا چاہندا ہاں کہ اسیں بحیثیت ترقی پسند قومی مُڑ اُساری وچ مذہب دے کردار نوں نہ سمجھ سکے۔ 
اسیں تے بس معیشیت دے کھیہڑے پئے رہے ۔مُڈھلا 
سٹرکچر تاں معیشیت دے دوالے بندا ہے۔ 
ایہہ مذہب وغیرہ تاں سپر سٹرکچر وچ آؤندے نیں۔ 
بس ثابت ہویا کہ کئی وار سٹرکچر وی بوہتا اہم کردار ادا کرن لگدا اے۔ 
سپر سٹرکچر اک مائنڈ سیٹ بناؤندا اے تے ایس مائنڈ سیٹ دا بوہت اہم کردار ہندا ہے۔خؤرے 
اج وی اسیں ایہنوں سمجھن توں وانجھے ہین۔ 
عامرریاض ایہدے وچ مذہب دے نال نال قوم پرستی نوں وی شامل کرلوو؟ اجوئے رائے جی، کدی تے اسیں قوماں دی ہوند توں انکاری ہوجاندے ہین۔ 
کدی ایہنوں اسیں ورتنا چاہندے ہین۔ 
کدی ایہدے تھلے لگ جاندے ہین۔ 
عامرریاض گلوبلائزیشن نال کیویں نبڑیا جاوے؟ اجوئے رائے ہُن تے میں ایس گل تے یقین رکھدا ہاں کہ جد تائیں پیدواری قوتاں نہیں بدلدیاں اودوں تائیں پیدواری نظام نہیں بدل سکدا۔پیداواری 
قوتاں تدبدلدیاں ہین جدوں اوہ نویں پیداواری رشتے بناون جوگیاں نہیں رہندیاں۔ایس 
موقعے تے نویں نظام دی گل ہندی ہے۔ 
میرے خیال وچ اجے اوہویلا نہیں آئیا۔اک 
زمانہ سی جد اسیں کیہندے ساں کہ سرمایہ داری ختم ہون نوں ہے پر ٹیکنالوجی نے ایہنوں ہور سانہواں لین دی راہ وِکھائی ہے۔اک 
صاحب ہوندے سن کول بھارگا۔٩٤٩١ء 
وچ سوشلسٹ دنیا وچ اوہ بوہت مشہور ماہر معشیت سی۔ 
ساڈے اک سنگی انقلابی منصور حبیب اللہ ماسکو گئے سی۔ 
اوہناں نے پار بھارگا نوں لکھیا پئی تُسیں کیہندے سو کہ سرمایہ داری دی سیاسی معیشت مُکن والی ہے۔ 
اوہ دِن کدوں آوے گا اوہنے جواب دِتا کہ اوہدِن بوہت چھیتی آوے گا۔ 
پر اوہ دِن اج تائیں نہیںآیا۔ 
بھائی کیہہ کریئے۔ 
گجرانوالے دے چاء دے کھوکھے انگ محمود احمد قاضی ایہہ ء دا سجرا ویلا سی، میں والد صاحب دی ملازمت پاروں نِکیاں نِکیاں قصبیاں وچ تعلیم حاصل کردا تھوڑے کو وڈے قصبے گجرانوالہ دے محبوب عالم ہائی سکول وچ نویں جماعت دے پاڑھو دی حیثیت نال داخل ہویا۔ 
ایس قصبے دے دِن رات میرے لئی ایس واسطے اوبھڑ ثابت نہ ہوئے کیونجے اک طرحاں ایہہ شہر میری جنم بھومی سی۔ 
تعلیمی سرگرمیاں توں اڈ اوہنیں دِنیں دوجے شغل گھٹ اِی سن بال ہون پاروں میں شیواں دے اندر جھاکن دا اجے مُڈھ اِی بنھیا سی۔ 
ایہہ جھاتیاں تے جاری سن لیکن ذہن اجے وی شیواں تے مظاہر دا تجزیہ کرن جوگا نہیں ہویا سی۔ 
اوسے ویلے ایوب خانی مارشل لاء لگ گیا۔ 
انج سوچ دے رنگ بدلے، پرکھ دے نویں زاویئے ساہمنے آئے، نویں دوست بنے۔ 
میں نویں دُنیا دی بھُل بھلیاں وچ وڑ گیا۔ 
اگے اک حیرت دا جہان سی کیونجے اوہناں دِناں وچ نواں نواں وچ پھسیا سی تے نال اِی آنہ لائبریری راہیں میرا تعارف حسن منٹو نال ہوگیا سی یعنی سونے تے سہاگہ۔انج 
مینوں لُور لُور پھرن نے پھڑ لیا۔ 
ہُن شہر سی، میں سی تے اوس دیاں گلیاں سڑکاں سن۔ 
ء تائیں میٹرک کردے کردے تے ٹائیپنگ سکھدے سکھدے میں شام نوں روزانہ کدی اکلا تے کدی بیلیاں نال مٹرگشت کرن نکل پیندا۔ 
ایہہ گھٹ رولے گولے والا پینڈو جیہا قصبہ سی۔ 
عورتاں دا باہر نکلنا گھٹ گھٹ ہندا سی۔ 
شہر دیاں سیر گاہاں یاں تفریح گاہاں دو اِی سن۔ 
شیرانوالہ باغ دوجا کمپنی باغ۔ 
شیرانوالہ باغ شہر دے بالکل وِچکار واقع سی تے کمپنی باغ تھوڑا کُو پینڈے تے سی۔ 
شیرانوالہ باغ وچ اسیں سویرے تڑکے ورزش لئی جاندے تے کمپنی باغ وچ امتحاناں دے ویلے وچ گوہ نال پڑھن لئی جاندے سن اسیں ایس باغ وچ لبھورام کلب دی چوکور کلاسیکل عمارت وچ جھاتی ماردے سن کیونجے ایس عمارت دا ڈراؤنا روپ مینوں بوہت بھاؤندا سی افسوس ہُن ایہہ عمارت مرحوم ہوچکی اے ہُن شام دی سیراں توں اڈ رات دے کھانے مگروں آوارہ گردی وی شروع ہوچکی سی لیکن ہُن مسئلہ ایہہ آن کھلوتا سی کہ بیٹھیا کتھے جاوے؟ شہر وچ لے دے کے اوس ویلے دو یاں تِن مشہور چاء دیاں دُکاناں سن۔ 
اک کپورتھلوی طعام گاہ، دوجا ٹی روم جیہڑا ریلوے سٹیشن تے سی ایہہ ریلوے سٹیشن گجرانوالہ ٹاؤن اکھواندا سی۔ 
دَسیا گیا سی کہ جدوں ء وچ جلیانوالہ باغ دی دُکھانت بھری واپری ہوئی تاں ردِعمل وچ لوکاں نے اپنے مقدس غصے دے کلانویں وچ گجرانوالہ ٹاؤن ریلوے سٹیشن نوں وی لے لیا ایہنوں ساڑ دِتا۔ 
تد ایس دوجے ریلوے سٹیشن یعنی گجرانوالہ دی اُساری ہوئی۔ 
پر مُڑ ایس ساڑے گئے ریلوے سٹیشن نوں ورتن جوگ بناگیا سی۔ایتھے 
اِی ٹی روم سی۔ 
گڈیاں تے ایتھے بوہتیاں نہیں رُکدیاں سن ایسے لئی مسافر تے ایتھے ٹاواں ٹاواں اِی نظر آؤندے سن پر شہر بھر دے سوجھوان، لکھاری، وکیل، ورکنگ کلاس دے لوک تے سیاسی پنچھی ایدھر اِی ڈیرے لایا کردے سن۔ 
سویر توں شام تیک ایتھے دھواں دھار گل بات ہوندی۔ 
گول میز دے دوالے پئیاں کُرسیاں تے منڈلیاں بدلدیاں رہندیاں تے فیر ہنیرا ہُندیاں سار اِی ساری بحث یا گل بات جیہڑی چاء دی پیالی دوالے مچی رہندی سی مُک جاندی اگلے دن مُڑ شروع ہون لئی۔ 
کپورتھلوی طعام گاہ اوس ٹی روم دے بالکل ساہمنے جی ٹی روڈ دے دوجے بنے ریل بازار دے شروع وچ اک لمے جیہے کمرے تے بنیا چاء دا کھوکھا سی۔ 
ایتھے دو کندھاں نال لمے لمے بینچ بنائے گئے سن۔ 
ایہنان بینچاں تے چمڑے دا نرم گدا وِچھیا رہندا سی۔ 
ایہناں بینچاں اگے لمیاں میزاں سن۔ 
ایتھے وی آوارہ ، نکمے، کم کاج والے، ورکنگ کلاسیئے، سیاسی سوجھوان، لکھاری،کپڑا مارکیٹ والے وپاری تے دوجے وکھ وکھرے لوک بیٹھیا کردے سن۔ 
ٹی روم والے ایدھر نہیں بیہندے سن تے کپور تھلہ والے اودھر نہیں جاندے سن۔ 
ہاں کجھ لوک جیہناں وچ میں وی سی اجیہے ضرور سن جیہڑے دونہاں تھاواں تے بیہنا ٹھیک جانندے سن۔ 
میں اوہناں دونواں چاء دے کھوکھیاں تے ء توں بیہنا شروع کیتا۔ 
دونواں چاء خانیاں توں صرف دو سو گز اگے دکھن ول بالکل جی ٹی روڈ دے کنڈے تے ویسٹ اینڈ ہوٹل سی ایہہ اک خاص طرحاں دے لوکاں دا ڈیرہ سی کیونجے ایہہ پہلے ویلیاں دی گل اے ایس لئی اوتھے چاء دے شوقین حضرات توں اڈ پیکٹر قسم دے لوک وی بیہندے سن ایتھے بنے کیبن نوجوان جوڑیاں دی خفیہ ملاقاتاں دیاں تھاہراں وی سن۔ 
سیالکوٹی دروازے دی بالکل بُکل وچ جیہدا بوہت وڈا لکڑ دا بوہا سی اوس وقت تیک صحیح سلامت موجود سی مشہور صوفی چاء والا اپنی دُکانداری سجائے بیہندا سی۔ 
اوہ سر تے قراقلی ٹوپی پاؤندا سی تے پیراں وچ کینوس دے سفید بوٹ بغیر تسمیاں دے پاؤندا سی۔ 
اوہ دُدھ والی چاء پیالیاں وچ پیش کردا سی۔ 
اوتھے وکھرے ذوق دے لوک جاندے سن یعنی اوہ جیہناں نوں کالی چاء یاں کڑک چاء پسند نہیں سی۔ 
صوفی اک صاف ستھرا شخص سی تُسیں آرڈر دیوو اوہ چُپ چپیتے حکم پورا کرے گا۔ 
میں اوہنوں کِنے چراں توں بولدیاں نہیں تکیا خؤرے بولدا تے ہووے گا لیکن پتہ نہیں کدوں؟ کہندے نیں جد کوئی اوس دے اوس مُنڈے دا ذکر کردا سی جیہنوں اوہنے چاء خانے دی بدولت وکیل بنایا سی تاں اوہ بوہت خوش ہندا سی۔ 
ایہہ چاء خانہ ہُن نہیں اے۔ 
اوہنیں دِنیں ایس چاء خانے دے نیڑے اِی جی ٹی روڈ تے اک گودام جیہے کمرے وچ اک نواں چاء دا کھوکھا کھلیا سی میں اوہدا ناں ہُن بھُل رہیا ہاں ایہہ چاء خانہ کجھ چر مگروں اِی بند ہوگیا سی۔ 
ایتھے وی اک تھوڑے جیہے چر وچ میں اپنے دوستاں خاص کرکے پیجے لمبو دے نال کدی کدی بیٹھیا کردا سی۔ 
سمال انڈسٹریل اسٹیٹ دے موگھے تے کیفے سرراہے ہویا کردا سی جیہنوں فر فر انگریزی بولن والی‫ ثریا قریشی مینیج کردیاں سن مگروں ایہہ گنزا ہوٹل اکھوایا۔ 
ایہدےگراسی لان وچ بیہنا تے چاء دے نال سوادی شامی کباب کھانا اک سوادی کم ہوندا سی۔ 
ایتھے ادبی اکٹھ وی ہویا کردے سن۔ 
گجرانوالہ ٹاؤن ریلوے سٹیشن جیہڑا مگروں سٹی ریلوے سٹیشن اکھوایا تے جتھے ٹی روم سی اوتھوں تھوڑا کُو اگے اُتری گوندلانوالہ چوک وچ دو بھیڑے گندے مندے چاء دے کھوکھے سن۔ 
اسیں لوک دونواں تھاواں تے اِی بیہندے سن۔ 
لیکن ایہناں چوں اک وچ بوہتا کیونجے اوہ رات دیر تیک یعنی دو تِن وجے تائیں کھلا رہندا سی۔ 
ایتھے وڈے ہال جتھوں پوڑیاں لنگھدیاں سن اوہناں پوڑیاں دی تھلڑی تھاں وچ اک اندھیری کھولی جیہی شکل اختیار کیتی ہوئی سی ایتھے اک میز تے دو چار کرسیاں ڈھاء دِتیاں گئیاں سن۔ 
ایہہ عنیتے دا ہوٹل اکھواندا سی۔ 
اسیں تھوڑے کُو بیلی یعنی رات دے شہزادے ایہناں پوڑیاں دے ہیٹھاں والی میز تے قبضہ کرلیندے ساں۔ 
میز تے اینی گوڑھی میل جم چُکی سی پئی جد کدی ساڈے چوں کوئی ایس تے ٹکائی ہوئی کہنی چُکدا تاں نال اِی میل دا اک چھوٹا جیہا ٹوٹا وی اکھڑ کے قیمض دی بانہہ نال چمبڑ جاندا۔ 
ایتھے کڑک چاء ملدی سی۔ 
ایسے کڑک چاء دے گھُٹ بھردے تے ہارل وچ پھیلے کوڑے کسیلے دھوئیں دے مرغولیاں نوں نگلدے اسیں لوک آن والی سلکھنی سویر تے روشن ویلیاں دے سفنے ویکھیا کردے سی۔ 
ایتھے وڈیاں بحثاں ہوندیاں سن۔ 
لڑائیاں وی ہوندیاں۔ 
لیکن دوجے دِن ایہہ سبھ کجھ بھُل بھُلا کے فیر سارے بیلی مل بیہندے سن۔ 
ایتھے بیہن والیاں چوں محمد عاطف جیہڑا ہُن محمد عاطف علیم اکھواندا ہے افسانے لکھدا ہے تے اک اخبار وچ اجکل کالم لکھ رہیا ہے رلتی سی۔ 
ایس توں اڈ افضل فاروقی، ارشد بسمل، ساغر شیدائی جیہڑا ہُن پروفیسر ڈاکٹر ہے تے مقامی کالج وچ پڑھاندا اے، شاعری کردا ہے، میرے سَنے ایہہ سارے لوک ایم کے پی مزدور کسان پارٹی دے غیر لکھتے ممبر سن۔ 
ایتھے اِی اکادمی ادبیات توں انعام یافتہ کتاب سمر سامر دے لکھاری سیلبرٹی تے ساڈے بیلی اسلم سراج الدین وی بیہندے سن۔ 
اوہناں دِناں اوہناں دا اک اکھان مشہور سی پئی کوئی شریف آدمی رات گیاراں باراں وجے گھر وچ نہیں ملدا۔ 
ویاہ مگروں سگوں اوہناں دا ایہہ کیہنا غلط ثابت ہون لگا۔ 
مرزا حنیف فلم سٹوری رائٹر مختار گیلانی تے میوزک سنٹر والا سلیم رنگو وی ایتھے بیہندے سن۔ 
رات دے ایہہ پنچھی کئی وار ریلوے سٹیشن دی پوڑیاں دے نیڑے کیفے ڈی پیراں بھار ایہہ ناں ساڈا اِی دِتا ہویا سی وچ وی بیہندے سن۔ 
ایہہ نتھو دا ویلے سر چاء دا کھوکھا سی جیہڑا سٹیشن نال جی ٹی روڈ دے اک بنے تے ہر رات نوں اُسریا کردا سی تے سویرے تڑکے توں پہلے ڈھیہہ وی جایا کردی سی پئی ایتھے سارے اسیں صفاں یعنی پھوہڑیاں تے چارپائیاں تے بیٹھیا کردے سی۔ 
نتھو کول پتھری کوئلیاں نوں بالن لئی اک انگیٹھی سی جیہدے کوئلیاں نوں اوہ اک چھوٹی جیہی مشین راہیں جیہنوں ہتھ نال گھُما کے چلاون والا چھوٹا جیہا پکھا لگا ہویا سی، بھانبڑ دا سی۔ 
تُسیں آوو تے بیہہ جاوو تھاں صفاں تے نہیں اے تاں فیر تہانوں چوکڑی مار کے بیہنا پوے گا۔ 
اوہ تہانوں دوروں آؤندا ویکھ کے دیگچی وچ جیہڑی چلھے تے مستقل رہندی سی دُدھ دی اک پیالی تے چاء دی پتی نال کنڈیاں تیک بھریا اک وڈا چمچ تے ضروری تھوڑ برابر چینی پا دیندا سی چاء تیار ہون تے تہاڈے اگے دھر دتی جاندی سی۔ 
ایہہ چاء اینی سوادی ہندی سی کہ نتھو بارے ایہہ مشہور ہوگیا سی کہ اوہ چاء وچ پوست دے ڈوڈے ورتدا ہے۔ 
اُنج ایہہ گپ وی خؤرے ساڈے چوں کسے نے اُڈائی سی۔ 
ایتھے عجیب وغریب قسم دے لوکاں دا اکٹھ رہندا جیہناں وچ کن تُٹے، تانگہ چلاون والے، شاعر، ادیب، اخبار نویس وغیرہ سارے ہوندے یعنی اک رلیاملیا جیہا اکٹھ ہوندا سی لیکن ایہہ ساڈے ورگیاں دی ایس شہر تے لتھی رات لنگھاون، گپاں مارن، زبانی انقلاب لیاون دی اخیرلی تھاہر ہوندی سی پئی اوس ویلے سبھ اِی چاء دے کھوکھے بند ہوچکے ہوندے سن۔ 
نتھو دا ہوٹل یاں چاء دا کھوکھا عام طورتے تڑکے تائیں چلدا سی۔ 
ایتھے رات دے گشت تے تعنیات پلس دے سپاہی وی آؤندے سن۔ 
کار خاص والے ایہہ وی ٹوہ لین آؤندے جاندے سن۔ 
بڑے مزے دی گل ایہہ ہے کہ ساڈے تے اوہناں دے سانگے عام طور تے چنگے اِی رہندے سن۔ 
بس کدی کدی اوہ وارننگ دے دیندے سن پئی اسیں اپنا ہتھ ہولا رکھیئے اُنج وی اوہ جدوں رپورٹ کردے سن تے لکھ دیندے بندہ بے ضرر اے یاں ایہہ کہ بندہ مشکوک ناہ ہے۔ 
لیکن فیر ویلے بدلے، ناموافق ہواواں چلیاں تے کئی وار سانوں بھوگنا وی بھوگنا پیا۔ 
خیر ایہہ تے پارٹ آف دی گیم ہے تے انج تے ہوندا اے انج دے کماں وچ۔ 
چلدا بشکریہ عوامی جہوری فورم اُلتھا جیوے پنجاب کیہ کالجوں کڈھے گئے کسے چنگے پڑھیار توں بوہتے کامیاب ہو سکدے نیں؟ جی ہاں، انج ہو سکدا ہے جیکر تُسیں کئیاں ارب پتیاں دی کتھا سُنو تاں کالج دے بھگوڑے آپ اپنا کیریئر بنا کے دنیا دے امیر ترین بندے بن گئے۔ 
کالج توں کڈھے جان والے کامیاب کاروباریاں دی لسٹ ویکھ کے انج لگدا ہے پئی وڈیاں ڈِگریاں بوہتی اہمیت نہیں رکھدیاں۔ 
اسیں کجھ دُنیا دے ارب پتیاں دی کتھا دَسدے ہاں جیہڑے پڑھائی وچ کالج توں کڈھے جاون مگروں اپنی پڑھائی جاری نہ رکھ سکے پر کامیاب کاروباری بن کے جگ اُتے چمکے۔ 
ولیم ہینری گیٹس تیجا ولیم ہینری گیٹس نے پال ایلن نال رل کے جگ دی سبھ توں وڈی سافٹ ویئر بناون والی کمپنی، مائیکروسافٹ کارپوریشن دا مُڈھ بنھیا۔ 
بل گیٹس جگ دا سبھ توں امیر ترین بندہ خورے مشہور بھگوڑا ہے ،اوس دی دولت دا گویڑ کروڑ ڈالر یعنی دو لکھ یاراں ہزار دوسو کروڑ رُپئے ہے۔ 
گیٹس نے سیٹل وچ شاندار پریپ سکول وچ داخلہ لیا مُڑ ہارورڈ یونیورسٹی پڑھائی لئی چلا گیا اوتھوں بھج کے سافٹ ویئر ڈیویلپمنٹ دا کم شروع کیتا۔ 
بطور پڑھیار ستر دے دہاکے وچ اوہنے پال ایلن نال رَل کے ایلٹائر لئی اوریجنل ایلٹائر بیسک انٹرپریٹر لکھی جو پہلا کامیاب کمرشل کمپیوٹر سی۔ 
ء وچ مائکروسافٹ مگروں مائیکرو سافٹ کارپوریشن نے جنم لیا۔تِن 
دہاکیاں وچ گیٹس فوربز دے درجناں ورھیاں وچ چار سواں چوں اک نمبر تے رہیا۔ 
پر ایتھے خورے تُسی نہ جاندے ہووے دی بل اینڈ میلنڈا گیٹس فاؤنڈیشن پولیو دے خاتمے واسطے ورلڈ بجٹ دا فیصدی مہیا کردی ہے۔ 
لیری ایلیسن ء وچ جمے لارنس جوزف ایلیسن بھائیوال موڈھی تے اوریکل کارپوریشن دے چیف ایگزیکٹو آفیسر نے ء دے وارے اپنی کمپنی دو ہزار ڈالر نال بنائی۔ 
کدی سکولوں نٹھیا ایلسین فوربز دے مطابق ہُن امریکہ دے امیرترین بندیاں چوں کروڑ ڈالر دی دولت دا مالک ہے۔ 
ایہہ آنکڑے اوہنوں جگ وچ وی نواں امیر دَسدے نیں۔ 
جوانی سَمے ایلیسن نے ایمپیکس کارپوریشن وچ کم کیتا جتھے اوہدا اک پراجیکٹ سی آئی اے لئی ڈیٹا بیس بناؤنا سی۔ 
اوہنے ایہنوں اوریکل دا ناں دِتا جو ناں اوہنے ورھیاں مگروں کمپنی لئی ورتیا جیہنے اوہنوں شہرت دِتی۔ 
مزے دی گل اے، ستھ دی پہلی ریلیز اوریکل سی جیس وچ دعوٰی کیتا گیا سی کہ پہلے ورشن وچ موجود بگ مُکا دیتے گئے نیں۔ 
ایلیسن اک رنگین مزاج بندہ ہے تے ہر شے وچ وڑیا رہندا ہے۔ 
اوہدی ہڈورتی دی کتاب دی ڈِیفرنس بٹوین گاڈ اینڈ لیری ایلیسن پڑھن جوگ ہے۔ 
دھیروبھائی امبانی دھیرو بھائی امبانی ء نوں اک سکول ٹیچر ہوراں دے گھر جمیا۔ 
ایہہ اک وِچلے میل دا ٹبر سی۔ 
سولھاں ورہیاں دی عمر وچ دھیرو بھائی ایڈن چلا گیا جتھے پہلے اوہنے گیس سٹیشن تے اٹینڈنٹ دا کم کیتا تے مگروں آئل کمپنی دا کلرک بن گیا۔ 
سالاں دی عمر وچ ہندوستان پرتیا تے ڈالر دی چھوٹی جیہی رقم نال کاروبار شروع کیتا۔ 
اوہدی موت ویلے، اوس دی کمپنی رلائینس انڈسٹریز لیمٹڈ اک ایمپائر بن چکی اے جیس سالانہ کاروبار دا گویڑ کروڑ ڈالر لایا جاندا دھیروبھائی نوں اپنی حیاتی وچ اِی فیڈریشن آف انڈین چیمبرز آف کامرس اینڈ انڈسٹری ولوں انڈین انٹراپریونر آف ٹوینٹھ سینچری ایوارڈ دِتاگیا۔ 
ء ٹائمز آف انڈیا ولوں کیتے گئے پول مطابق اوہدی گنتی صدی وچ سبھ توں ودھ دولت بناون والیاں چوں سی۔ 
دھیرو بھائی دی صرف دولت مند دی کہانی نہیں اوہنوں انڈین کارپوریٹ دی تاریخ نوں مُڑ اُلیکن والا تے سُچا گلوبل کارپوریٹ گروپ بناون والے دے طور تے یاد رکھیا جاوے گا۔ 
اوہنے اِکلے اِی انڈین سٹاک مارکیٹ وچ سرمایہ کاری کر کے اوہنوں ساہواں دِتیاں تے ایکسچینج وچ ہزاراں دی گنتری وچ انویسٹر لیایا۔ 
سٹیو جابز سٹیو پال جابز تے ایپل کمپیوٹرز اوہ ناں نیں جیہڑے اک دوجے نال جُڑے نیں۔ 
اک غیرپچھانے مصری عرب پیو دے گھر امریکہ وچ جمے جابز نوں جمن توں تھوڑے چِر مگروں لے پالکی وچ لے لیا گیا۔ 
ہائی سکول گریجوایشن مگروں ریڈ کالج وچ داخلہ لیا تے اک سیمسٹر مگروں کڈھ دِتا گیا۔ 
ء وچ ورہیاں دے جابز نے ورہیاں دے سیٹیو وازنیاک نال رل کے فیملی گیراج وچ ایپل کمپیوٹر کمپنی دی نینہہ رکھی۔ 
جابز نے انڈسٹری وچ گھریلو کمپیوٹر دا نظریہ لیا کے انقلاب لیا دِتا۔ 
ء وچ میکنٹوش متعارف کروایا گیا۔ 
اوہدا ورلڈ وائڈ ویب دی اُساری وچ بھرواں کردار سی تے پکسار اینیمیشن سٹوڈیوز دا چیئرمین اتے سی ای او وی رہیا۔ 
اجکل ایپل، آئی پوڈ سبھ توں وڈے نیں۔ 
جابز نے کئی ورہیاں سالانہ اک ڈالر تنخواہ تے وی کم کیتا ہویا ہے اِنج اوہنوں گینس بُک وچ سبھ توں گھٹ دیہاڑی والا چیف ایگزیکٹو آفیسر دا اعزاز وی حاصل ہے۔ 
اوہنوں اک وار کمپنی نے کروڑ ڈالر دا جیٹ وی تحفے وچ دِتا سی۔ 
اوہدی کُل دولت کِنی جے؟ تِن بلین ڈالر توں وی ودھ۔ 
مائیکل ڈیل مائیکل ڈیل نے یونیورسٹی آف ٹیکساس آسٹن وچ فزیشن بنن دی تانگھ کرکے داخلہ لیا۔ 
پڑھائی وارے اوہنے اپنے ڈورمیٹوری وچ کمپیوٹر کمپنی کھول لئی تے پی سیز لیمٹڈ ناں رکھیا۔ 
ورہیاں دی عمر وچ اوہنوں اینی کامیابی مل گئی جیہنے ڈیل نوں پڑھتا چھڈن دے مجبور کردتا۔ 
ء وچ پی سیز لیمٹڈ دا ناں بدل ڈیل کمپیوٹر کارپوریشن رکھیا گیا۔ 
ء تیک ڈیل انکارپوریٹڈ کمپیوٹر بناون والیاں چوں سبھ توں چوکھا منافع کھٹن والی کمپنی سی۔ 
فوربز دے مطابق ء اوہ دنیا دے امیراں چوں ویں نمبر تے سی اوہدی دولت کروڑ ڈالر دے نیڑے ہے۔ 
سُبھاش چندر گوئل بوہت سارے لوکاں نوں سُبھاش چندر گوئل بارے جانکاری نہیں ہے۔ 
زی ٹی وی دا چیئرمین بارہویں وچ پڑھائی توں بھگوڑا ہوگیا سی۔ 
سُبھاش نے اپنی ویجیٹیبل آئل دا یونٹ سالاں دی عمر وچ شروع کیتا۔ 
کہن نوں تے ایہہ اوس دا پہلا کم سی پر اتفاقیہ دوردرشن اپنے سنگی نوں مِلن جاون تے اوہنوں اپنی براڈکاسٹنگ کمپنی بناون دا خیال آیا فیر اسیں جاندے اِی ہاں کہ کہانی کیویں تُری۔ 
چندر نوں پروگرامنگ، ڈسٹریبیوشن یاں فلم رائٹس بارے کوئی جانکاری نہیں سی۔ 
اوہنے جو کجھ سمجھیا اوہ اوویں سی جیویں اک ہندوستانی وِچاردا ہے۔ 
برطانوی کاروباری دی امداد نال زی ہندوستان دا پہلا سیٹلائٹ ٹی وی چینل بن گیا۔ 
ہُن ایہہ لکھ گھراں تے دکھنی ایشانی دے کروڑ لوکائی نوں جوڑ رہیا اے۔ 
ایہہ نیٹ ورک امریکہ، مڈل ایسٹ، افریقہ وچ وسے ایشیائیاں دی کوریج کررہیا اے جو اک بھگوڑے نوں بہوں امیر کررہیا اے۔ 
کھِل اُٹھے تیرا وی چمن، کھِل اُٹھے میرا وی چمن کشمیر سنگھ پاکستان دی کال کوٹھری وچ مینوں میرے وطن بھارت لیان وچ انصار برنی دا سبھ توں ودھ ہتھ رہیا اے۔ 
اوہناں نس بھج کر کے میرا ماملہ انسانی حقاں دی چبوتریاں تے چُکیا تے مینوں نویں زندگی دان کیتی۔ 
اجے کجھ دن پہلاں پاکستان دی انسانی حقاں دے وزیر انصار برنی پنجاب آئے سن تے چوکھی آؤبھگت ہوئی سی۔ 
اتفاق دی گل ایہہ ہے کہ میں چار مارچ نوں بھارت پرتیاں سی تے ٹھیک اک مہینے مگروں چار اپریل نوں اوہ بھارت آئے۔ 
ہُن اوہناں نوں اپنے پِنڈ دے ویہڑے وچ بیٹھا میں سوچدا ہاں کہ پتہ نہیں ہور کِنے لوکاں نے میری لئی درخواست کیتی ہووے گی، کِنے لوکاں دِیاں دُعاواں رنگ لائیاں ہون گیاں جو میرے جیہا گنہگار اج اپنے پِنڈ، اپنے دیس بیٹھ کے تہاڈے تیک گل پہنچا رہیا اے۔ 
جدوں دا میں آئیا ہاں گھنٹے دِن وچ میں کم وچ لگا رہیاں ہاں۔ 
لوکاں، رشتے داراں دا تانتا لگیا رہندا ہے۔ 
بچیا کھُچیا ویلا صحافی بھرا بھیناں نوں انٹرویو دین وچ لگ جاندا ہے۔ 
فیر میرے پیراں وچ اِینی سوزش سی کہ چلن پھرن وچ اوکھت ہو رہی سی۔ 
گِٹیاں تے پئے نشان رہ رہ کے جیل دی بیڑیاں نوں چیتے لیاندے ہن۔ 
خیر میں ملن ملن دی گل کررہیا سی۔۔۔۔گھر 
تے دِناں تائیں ملن والیاں دا ہیڑھ لگیا رہندا ۔ 
لوکاں نوں ایس ہیڑھ چیرن وچ میری اکھیاں نوں کھاہدے ہوئے اپنیاں دی تلاش رہندی ہے۔ 
خؤرے کوئی پرانا دوست مل جاوے جیہنوں گرمجوشی نال بانہاں وچ لواں، گلے لا سکاں لیکن اکھیاں ترسدیاں اِی رہ جاندیاں نیں۔ 
پرانے دوستاں، یاراں نال جاکے ملنا اِی چاہواں تے کیہنوں مِلاں جیہناں نال بچین لنگھایا، جوانی وچ موج مستی کیتی اوہناں چوں بوہتے رب نوں پیارے ہو چُکے نیں۔ 
میں اپنی ڈائری وچ پہلے لکھیا سی کہ میرے پچھے ایہناں سالاں وچ میرے پنڈ دا ناں بدل گیا، دنیا بدلی، تبدیلی دی ایس چال نال پیر پُٹنے دی کوشش کر سکدے ہین لیکن ایہناں لوکاں نوں کتھوں پھڑ کے لیائیے جو میرے پچھوں مینوں ہمیشاں لئی الوداع کہہ کے چلے گئے نیں۔ 
زندگی دے کھاہدے ہوئے لمحے، پچھے چھڈے رشتیاں دا حساب کتاب کیویں کراں۔ 
اجے تے جیہڑے لوک مینوں ملدے نیں اوہناں وچ بوہتے میرے لئی انجان ہین کوئی پرانے دوستاں دا پتر، دھی اجکل مینوں ویکھن آؤندے نیں نویں نویں چہرے۔ 
میں تے پچھان وی نہیں سکدا کہ اوہ کون ہے۔ 
اپنے نال اجے تیک کسی دوست یاں رشتے دار دے گھر جا کے اوہناں نوں ملن نہیں جا سکیا ہاں۔ 
ہاں کجھ منتاں منگیاں ہوئیاں سن تے کوئی گوردوارے وچ اجکے متھا ضرور ٹیکیا ہے میں۔ 
کجھ دِن پہلے اِی آنندپور صاحب جا کے میں عرضی کیتی۔ 
بس اجے ایہی سبھ چل رہیا ہے۔ 
یہ دُعا ہے میری رب سے۔۔۔۔۔۔۔۔۔۔۔۔۔۔۔۔ 
اُنج جیہناں لوکاں دے نال پاکستان دی جیل وچ دن لنگھائے ہن کدی کدی اوہناں دی یاد وی آؤندی ہے لیکن کجھ کر نہیں سکدا مجبور ہان۔ 
پاکستان دی جیل وچ قید میں اِکلا ہندوستانی قیدی نہیں ساں۔ 
بھارتی قیدیاں دی اصل گنتری دا علم تے مینوں نہیں ہے لیکن ایہہ دعوے نال کہہ سکدا ہاں کہ اپنی جیل قید دے دوران چار بھارتی قیدیاں نوں ضرور ویکھیا اے میں۔ 
بھارت دا اِک قیدی مینوں یاد ہے جیہڑا میرے نال کجھ چر رہیا سی، اوہدا ناں گوپال داس ہے۔ 
جدوں میں پاکستان توں واپس آرہیا سی اودوں اوہ لاہور جیل وچ سی، ہُن پتہ نہیں ۔اوہ 
گورداسپور دا رہن والا سی۔ 
کرپال سنگھ ناں دے شخص نوں وی میں ویکھیا سی۔ 
فیروزپور دا اک قیدی مکھن سنگھ وی پاکستان دی لاہور جیل وچ قید سی۔ 
سربجیت سنگھ تے پاکستان وچ ہے اِی۔ 
کرپال سنگھ سزائے موت دا قیدی ہے تے اپنی کال کوٹھری چوں مینوں اوہنے جیل وچ کئی طرحاں دے کم کردیاں ویکھیا ہے اوہ جیل پرسر وچ جھاڑو پھیرن، فرش صاف کرن تے برتن دھونے دا کم کردا ہے۔ 
سربجیت تے میری طرحاں اندر اِی رہندا سی۔ 
انصار برنی جد جیل آئیا سی تے اوہناں نے کئی قیدیاں دے ناں تے فوٹو صدر پاکستان نوں گھلے سن تانجے اوہناں معافی نامہ مل سکے۔ 
ایہناں وچ سربجیت سنگھ وغیرہ دا ناں وی سی۔ 
لیکن رب دا کرم سی کہ مینوں رہا کردِتا گیا، اوتھوں دی طرز وچ کہاں تاں میرے ہی کوٹھ توڑی گئی۔ 
اوتھے کوٹھی توڑن دا مطلب سی کہ جیل چوں رہائی۔ 
میری دِلوں دُعا اے کہ جیویں مینوں رہا کیتا گیا، اوویں اِی میرے ہم وطن قیدیاں نوں وی چھڈی دِتا جاوے۔ 
جیل وچ بوہتے پاکستانی قیدیاں دے نال رہیا ہاں اوہناں لئی وی میری دِ توں دُعا اِی نِکلدی ہے۔ 
رہائی دا سلسلہ دو طرفہ ہونا چاہیدا بھارت نوں وی پاکستانی قیدیاں نوں رہا کرنا چاہیدا اے تانجے سبھناں نوں زندگی جیون دا حق مل سکے۔ 
سربجیت وی میرا ہم وطن ہے، میری دعا تے یقین ہے کہ چھیتی اِی اوہ اپنے وطن پرت سکے گا۔ 
اِیتھے اِی میں ایہہ دَسنا چاہوندا ہاں کہ جیہناں بھارتی قیدیاں دے ناں میں لئے ہین۔ 
میں اوہناں نوں ویکھ کے آئیاں ہاں۔ 
سبھ تندرست ہین تے ٹھیک ٹھاک نیں۔ 
میری طرحاں جیکر تُسیں مینوں ٹی وی تے ویکھیا ہویا اے بھگوان اوہناں نوں میری طرحاں رحم بخشے۔ 
فرض پورا کر آئیا ہاں بھارت آون مگروں اک دِن گلاں گلاں وچ مینوں انِج اِی پُچھیا گیا کہ کیہ میں مُڑ پاکستان جانا چاہواں گا؟ جوش نال میں جواب دِتا۔۔ 
پچھلی وار گیا سی تے کیہ ہویا سی، ہُن مُڑ جا کے کیہ کراں گا۔ 
پتہ نہیں دو چار سال زندگی بچی ہے یاں نہیں۔ 
آکھ تے دِتا لیکن من وچ عجیب جیہی کھلبلی مچ گئی۔ 
کیونجے سچ ایہہ وی ہے کہ دل وچ کتھے ناں کتھے اک خواہش ضرور ہے کہ فیر ادب نال پاکستان جاواں، اوتھے جا کے دُعا منگاں تے حج وی کرکے آواں۔ 
ایس توں ودھ کوئی تانگھ یاں اپنے من وچ ہُن بچیا اِی نہیں اے۔ 
معاشی تنگی اپنے تے سفنیاں دیاں رنگاں نوں چوکھا کردیندی ہے۔ 
سرکار توں کجھ اُمید ضرور ہے کہ اوہ معاشی طور تے کجھ مدد کر دے تے بُڈھیپا سکون نال نکل جاوے گا۔ 
ایس ڈائری وچ تُسیں میرا پچھوکڑ جانیاں، جیل دے دِناں دی غمنامی دے پچھے دی کہانی سُنی، اوتھوں دی تکلیفاں، نااُمیدی میریاں نطراں توں ویکھی تے ایس نااُمیدی دے وِچکار اُمید دی نوں پلدے ویکھیا، ہاسے دے کجھ جھٹ وی سانجھے کیتے۔ 
یعنی میرے جیون نال جڑت کئی قصے تُسیں پڑھے، کئیاں انگاں تے گلاں ہوئیاں۔ 
لیکن میں جانندا ہاں مینوں لے کے ہُن وی سوال اُٹھ رہے ہین۔ 
میں کون سی، پاکستان کیوں گیا سی۔۔۔۔۔ 
ایہناں سبھ گلاں دا اک اِی جواب ہے میرے کول۔ 
میں اوتھے اپنا فرض پورا کر آئیا ہاں۔ 
ناں میں پاکستان وچ کجھ دَسیاں ناں ہُن اِیتھے کجھ دَساں گا۔ 
اُلتھا جیوے پنجاب زندگی دے کوئی ورہے دوجے دیس پاکستان دی جیل وچ لنگھ گئے۔ 
سوکھا تے نہیں ہُندا پر کیہندے نیں کہ جیکر کسے دی یاد دل وچ وَسا لو، تاں ویلا کٹ جاندا ہے۔ 
ایہہ کسے شے دی لوء دِل وچ بال لوو، چِر نکل جاندا ہے۔ 
جد جد اُداسی چھان لگدی تے من پریشان ہو جاندا تاں میں کتاباں دی جھولی وچ گواچ جاندا۔ 
کتاب دا اک اک اکھر جیویں اک اک پھٹ تے مرہم تے لاون دی کوشش کررہیا ہووے۔ 
من نوں بڑا سکون ملدا سی۔ 
کتاب، رسالے، ناول جو وی ہتھ لگدا پڑھ سِٹدا سی۔ 
جدوں میں بھارت توں پاکستان آئیا سی تے میر بچے بوہت چھوٹے سن۔ 
اوہناں دی یاد ستاؤندی سی لیکن میں کجھ کر نہیں سکدا سی۔ 
مجبور سی۔ 
نازک دِل تہاڈے درد نوں ہور ڈونگھا کر دیندا ہے۔ 
سو مگروں میں سوچنا گھٹ کردِتا کہ نیانے کیہ کررہے ہونگے کیونجے جیکر دل تے دِماغ وچ ہر ویلے ایہی خیال رہندا تے میں جیل وچ زندہ بچدا اِی ناں۔ 
بس آپے نوں آپ تسلی دیندا رہیاں کہ نیانے جتھے وی ہونگے سہی سلامت اِی ہونگے۔ 
فرشتہ آکھاں یاں اوتار جیل وچ رہندیاں ہویاں وچ مینوں فالج وی ہو گیا۔ 
ویلے دی تھپیڑیاں نے تن من دونواں نوں کمزور کرنا شروع کردِتا سی۔ 
جیویں جیویں سماں لنگھدا گیا جیل توں رہا ہون دی آثار گھٹ ہُندے نظر آون لگے۔ 
زندگی جیویں تیویں کٹ رہی سی۔ 
کسے لمے، خوفناک ان ویکھے ناول ورگی کہانی جیہی زندگی، اوہ کہانی جیہنوں شروع کرن مگروں چھڈ دِتا گیا ہووے تے جیہنوں اپنے اخیر دی تلاش ہووے۔ 
اوسے سَمے اک فرشتہ آئیا میرے جیون وچ انصار برنی۔ 
اوہنوں ملن مگروں حالات نے عجیب طریقے نال پاسہ بدلیا تے جو کجھ وی اچھا ہویا اوہ پاکستان دے پہلے انسانی حقاں ماملیاں دے وزیر انصار برنی دی ہی مہربانی ہے۔ 
میرے لئی تے اوہ اوتار بن کے آئے۔ 
بھگوان آکھو، واہ گورو کہو یاں اللہ سمجھ لوو۔ 
سال جنوری مہینے وچ برنی صاحب جیل دا دورہ کرن آئے۔ 
انصار برنی میری چکی وی آئے۔ 
چکی مطلب اوہ کوارٹر جتھے میں بند سی۔ 
قیدیاں توں پُچھیا گیا کہ اوہناں دی سزا کِنے سال دی ہے۔ 
اوسے سَمے میں دَسیا کہ سزائے موت سُنائے ہوئیاں توں بوہتے سال ہو گئے نیں۔ 
انصار برنی تے اِینی گل سُنی تے میرا ناں لِکھ کے لے گئے۔ 
میرا اِی نہیں، اوتھے جِنے وی قیدی سن جیہناں دی سزا سال ہو چُکے سن، اوہ ساریاں دا ناں لے گئے۔ 
اوہناں لوکاں وچ سربجیت سنگھ دا ناں وی شامل سی۔ 
پاکستان دے صدر کول معافی نامہ لئی اپیل گئی۔ 
اوہناں نوں دَسیا گیا کہ میں سال توں ایتھے بند آں۔ 
پچھلے سال دے ویلے دا پہیہ جیویں میرے لئی رُکا ہویا سی۔ 
فیر تھوڑے اِی مہینیاں وچ ویلے دے گیڑے نے اِنج دوڑ لائی کہ اجے تائیں اوس نال قدم ملاون دی کوشش وچ رُجھییا ہاں۔ 
برنی صاحب نال ملن دے کجھ مہینیاں دے اندر اِی میری کوٹھی توڑ دِتی گئی۔۔۔۔تہاڈی 
بولی وچ بولاں تاں پاکستان دے راشٹر پتی نے مُجھے رہا کرنے دا آدرش دے دِیا۔ 
پکھیرو بناں اُڈدا پھِراں مست گگن وچ تِن دہاکیاں توں میں کال کوٹھری دے ہنیرے وچ اِکلا جیون لنگھایا سی۔ 
اِینے سالاں مگروں جدوں باہر پیر رکھیا تے اَکھاں نوں لشکدی روشنی مِلی، نیلا اسمان ویکھیا، اسمان وچ اُڈدے پکھیرو ویکے۔ 
کھُلی ہوا وچ ساہ لین نوں ملیا تے ایویں محسوس ہویا کہ میں بس ہُنے ہُنے پیدا ہویا ہاں۔۔۔۔۔۔ایس 
توں گانہہ سوچن سمجھن دا من وی نہیں سی مینوں۔ 
اکھر چھوٹے پے گئے سن۔ 
بھگوان نے مینوں نویں زندگی دِتی سی، جیل توں نکل کے میں گوردوارہ گیاں تے متھا ٹیکیا۔ 
رات اک عالیشان ہوٹل وچ لنگھاون نوں لبھی۔۔۔۔۔من 
وچ آس سی۔ 
تِن مارچ نوں میں رہا ہویا تے چار مارچ نوں مینوں بڑی عزت نال واہگہ بارڈر تے چھڈ دِتا گیا۔ 
باقاعدہ میرا پاسپورٹ بنایا گیا سی۔ 
مینوں پاکستانی پُلس والیاں دے حوالے نہیں کیتا گیا۔ 
سِدھا بھارت گھل دِتا گیا اپنے خاندا دے کول۔۔۔ 
جویں کسے وی شخص نوں بھیجیا جاندا ہے جیہڑا پاسپورٹ دے راہیں ایتھوں اوھر جاندا ہے۔۔۔آدر 
نال۔ 
بھارت پاکستان سرحد تے ویکھیا تے چینلاں تے صحافیاں دی اِجڑ اکٹھا ہوگیا سی۔ 
انچوک میں اوہناں دی نطراں وچ اہم شخص بن گیا ، ہر کوئی انٹرویو لینا چاہوندا سی۔ 
کجھ چِر لئی رب نے مینوں اک اجیہہ اُچیائی تے ضرور پہنچا دِتا سی جتھوںلگے کہ تُسیں بڑی ہستی ہو لیکن میں ایس سبھ جوگا نہیں ہاں۔ 
خیر بھارت دی سرحد وچ پیر رکھیا تاں اکھیاں اپنے ننھے مُنھے نیانیاں نوں لبھ رہیاں سن۔ 
جدوں جیل وچ سی تاں ہمیشاں من وچ ایہی تصویر رہندی سی کہ اک دِن جد پرتاں گا تے میرے نیانے مینوں اُنج اِی ملن گے جیویں میں اوہناں چھڈ کے آئیاں سی۔ 
تے ہُن جد بھارت پرتیاں ہاں تے نیانے اُنج اِی مل وی گئے ہین۔ 
بس فرق ایہی ہے کہ میں دو پُتر چھڈ گیاں سی، ہُن واپس آئیاں ہاں تے جیس عمر دے بچے جھڈ کے گیا سی ہُن اوسے عمر دے پوترے مل گئے ہن۔ 
اک دھی سی پہلے میری پر ہُن چار دھیاں ہور مل گئیاں نیں ۔میری 
دو نونہاں تے دو پوتریاں وی تے دھیاں ہار ہین۔ 
اک پُتر میرے نال ہُن پِنڈ وچ رہندا ہے جد کہ اوتھے اِی دوجا پُتر اِٹلی کم کرن یا ہویا اے۔ 
مینوں ملن اوہ اِٹلی توں بھارت آئیا سی کجھ دِن پہلے۔ 
اسیں دونواں اک دوجے نال ملاقات کیتی۔ 
لیکن پتہ نہیں کیوں اِٹلی واپس جاندے سمے ناں اوہ مینوں ملن آئیا تے ناں میں اوہنوں ملیاں۔۔۔۔ 
اوہ اک دو دِن مینوں ملیا لیکن پھیر ملنا خؤرے اوہنوں پسند نہیں سی۔ 
بوہت ساریاں گلاں ان کہیاں، ان سُلجھیاں رہ گئیاں۔ 
میریاں دھی رانیاں وی اِٹلی رہندیاں نیں تے جون وچ اپنے پُتراں دے امتحان مگروں مینوں ملن آون گیاں۔ 
میوں اُڈیک رہے گی۔ 
اُلتھا جیوے پنجاب جیل دی چاردیواری وچ چوکے چھکے دی پریت کشمیر سنگھ میں بھارت دے اک سکھ ٹبر وچ جمیا کشمیر سنگھ۔۔۔۔۔۔۔۔ 
ورھے پاکستان دی جیل وچ رہیا، میرا ناں بدل دِتا گیا تے ایہدے معنی ایہہ ہوئے کہ میرا دھرم وی بدل گیا سی؟ کئی لوکاں دے من وچ ایہہ سوال ضرور اُٹھدا ہووے گا ۔ 
میرا یقین ایس گل تے ہے کہ کوئی کسے دا دھرم نہیں بدل سکدا۔ 
صرف تہاڈا رب ہی تہاڈا مذہب بدل سکدا ہے، کوئی انسان نہیں۔ 
میں سالاں پاکستانی جیل وچ رہیاں لیکن قوم بارے میں اوتھے لوکی بوہتی گل نہیں کردے سن۔ 
نماز ادا کرن دی کوئی مجبوری نہیں سی۔ 
ہاں تُسیں اپنے من توں کجھ وی پڑھ یا کر سکدے ہو۔ 
ایہہ کوئی گناہ تے نہیں ہے۔ 
اوتھے رہ کے میں اسلام دے بارے وچ بوہت کجھ سِکھیا۔ 
جیل وچ رہندے ہوئے اک گل میں جم کے کیتی۔ 
پڑھائی ہُن میں اردو وی پڑھ لیندا ہاں۔ 
قرآن پاک وی پڑھنے دا موقع ملیا۔ 
میں باقاعدہ طب کیتی ہے، تعلیم لئی اے۔ 
جیویں بھارت وچ حکیم ہُندے نیں جیہڑے بیماریاں وغیرہ دا اُپا کردے نیں، کجھ اُنج دی اِی تعلیم۔ 
ہُن اپنے پِنڈ پرت کے میں لوکاں دیاں چھوٹیاں موٹیاں بیماریاں وچ اوہناں دی مدد کرن دی کوشش وی کر رہیا ہاں۔ 
اجنبی مینوں ایناں دَس۔۔۔۔۔۔۔۔۔۔۔۔ 
ڈائری وچ تہاڈے ناں ہُن تیک کئی کوڑیاں گلاں سانجھیاں کیتیاں ہن میں۔ 
پیراں وچ پئیاں لوہے دیاں بیڑیاں دے نشان، ناں وِکھن والے دِل دے گوڑھے پھٹ، اپنیاں توں وِچھوڑے داغم، اِکلاپے تے اُداسی وچ لنگھے دِن۔ 
پر اج میں تہاڈے نال غم نہیں کجھ ہلکے پھُلے جھٹ سانجھے کرنا چاہندا ہاں۔ 
پاکستانی جیل دے بند دائریاں وچ اوبھڑاں دے وِچکار رہندے ہوئے وی زندگی دے اجیہے فلسفے سِکھن نوں مِلے جیہڑے باہر دی کھُلی ہوا تے اپنیاں دے وِچ رہندیاں خورے ناں سمجھ سکدے۔ 
جیل وچ رہندے ہوئے میرے لئی اوبھڑ تے اپنیاں دی تعریف تے ایہدے وِچکارلا فرق کجھ دُھندلا جیہا ہون لگا سی۔ 
ایہہ من وی بڑا بھولا ہُندا ہے۔ 
غیر کدوں اپنا جیہا لگن لگے کدی کدی ایہنوں وی خبر نہیں ہُندی۔ 
پاکستان دی جیل وچ اُنج تے بوہتا چِر اِکلیاں اِی ٹپیا۔ 
رُکیا ہویا اِکلاپے بھریا جیون، لیکن ایس ٹھہراؤ وِچ ہوا دے تاز گُلھے دی طرحاں کئی ہلکے پھُلے بھٹ وی آئے اوتھے۔ 
جیلر، ملازماں، دوجے ملازم۔۔۔۔جیل 
وچ کئی طرحاں دے لوک ہُندے ہین۔ 
کہن نوں تے سبھ غیر پر سال کوئی گھٹ نہیں ہُندے۔ 
اِینے لَمے چر وچ غیراں وچ وی اپناپن آجاندا ہے۔ 
جیل وچ رہندیاں ہوئیاں ہولی ہولی میں سمجھن لگیاں سی کہ افسراں نال کیہڑے لہجے وچ گل کرنی چاہیدی اے تے اوہناں چوں کئی لوک مینوں سمجھن لگ پئے سن۔ 
پردیسیاں دا خیال رکھدے ہین اوہ۔ 
اوتھوں دی جیل دے ملازم نوں لےکے کئی طرحاں دیاں تانگھاں ہُندیاں لوکاں دے من وچ ۔۔۔۔۔پر 
واپس آون مگروں میں تے ایہی سوچدا ہاں کہ اوڑک اوہ وی اپنا کم اِی کر رہے ہُندے ہن، مجبور ہُندے نیں۔ 
کسی دے دُشمن تے اوہ وی نہیں ہُندے۔ 
کجھ ملازماں نال کدی کدی ہاسہ مخول ہُندا، اک دوجے نال دِل لگی چلدی رہندی سی۔ 
پاکستانی اہلکار ودھیر میرے توں وطن، خاندان دِیاں گلاں پُچھدے، سوال جواب دا سلسلہ چلدا۔ 
تے میں ایہی آکھدا تے سوچدا کہ کیہ دَساں۔ 
میں تے اپنیاں نیانیاں دے بارے وی کجھ نہیں جاندا۔۔۔۔ 
کتھے نیں، کیویں نیں۔ 
کرکٹ دا بھُس جیل جاون توں پہلاں بھارت وچ جدوں سی تے کوئی وڈا کھیڈاری ہون دا دعوٰی تے نہیں کر سکدا پر فٹبال وغیرہ کھیڈدا سی۔ 
کرکٹ دا شوقین سی۔ 
جیل دی سلاخاں پچھے وی کرکٹ دا ایہہ شوق پروان چڑھدا رہیا۔ 
مینوں رات نوں بھانویں روٹی کھان نوں ناں لبھے پر رات بھر کرکٹ دی کمینٹری ضرور سُنیا کردا سی۔ 
مینوں بڑا دلچسپ لگدا سی ایہہ سبھ کجھ۔ 
بھارت پاکستان کرکٹ میچ دی تے گل اِی کجھ ہور ہندی سی، جیل وچ وی کئی میچ ویکھے نیں۔ 
سزائے موت والے کئی قیدیاں لئی ٹی وی سیٹ ہُندے سن۔ 
جد پتہ لگدا سی کہ اج میچ ہے تے ملازماں توں کجھ ویہل لے لیندے سن تے اوتھے میچ دا سواد مانندے سی۔ 
ہُن کجھ ملازماں نال اِیناں تے میل ملاپ تے ہو ہی جاندا سی۔ 
سوچو جیل دی چاردیواری وچ میچاں چھِکیاں دی پریت۔۔۔۔۔۔۔۔ایویں 
جاپدا پئی باؤنڈری اُلانگھدی گیند پچھے ہلکان ہویا کھیڈاری نہیں سگوں میں نٹھ رہیا ہاں، اوتھے اُچھلدی گیند دے نال اِی کلپنا وی اُڈان بھردی لگدی۔منظر 
کجھ عجیب جیہا ہوندا سی۔ 
میں بھارتی قیدی پاکستانی جیل وچ بھارت پاک کرکٹ میچ دیکھدا سی۔ 
انج کہدا پکھ ماریئے؟ سوال ٹیڈھا ہے۔ 
پاکستان چنگا کھیڈدا تاں اوہدی تعریف کردا سی تے جیکر بھارت بازی مار جاندا تے اوہدی تعریف ہُندی سی۔ 
جیہڑا کھیڈاری چنگا کھیڈدا، جیہڑی چنگا کھیڈ رہی ہووے، یاں جِتے اوہنوں داد دِتی جاوے۔ 
میرا ہمیشاں سِدھا ساہواں ایہی فلسفہ سی۔ 
جیل دی چاردیواری وچ کدی کدائیں ملن والے ایہناں ہلکی پھُلکی گھڑیاں دی گرمائش لئے ایویں اِی دِن لنگھدے چلے گئے۔ 
اُلتھا جیوے پنجاب کشمیر سنگھ مارچ ، گل تیہہ ورھے پرانی اے۔ 
پر اوہ دِن اجے وی ذہن وچ تازہ نیں۔ 
تہاڈے چوں وی کئیاں لوکاں نوں اپنے جیون نال جُڑیاں تیہاں ورھیاں دِیاں گلاں یاد ہوون گیاں۔ 
بچپن دِیاں اٹکھیلیاں، لڑکپن دیاں شیطانیاں، جوانی دے دِناں وچ ایتھے اوتھے دی مستی، کجھ خاص دوستاں نال دل لگی، رُسنا مناؤنا، نوکری دی کھوج، پہلی کمائی، کدی خُشی تے کدی اُداسی دے جھٹ۔ 
میریاں یاداں تہاڈے توں کجھ وکھ نہیں ہین۔ 
ایہہ یاداں موت دیاں گلیاں چوں ہو کے لنگھدیاں نیں۔ 
وچ پاکستانی جیل وچ کئی قیدی سن ا تے اوہناں وچ کئیاں دیاں اپیلاں صدر پاکستان دے کول گئیاں ہوئیاں سن۔ 
اوہناں چوں میں، بھارتی قیدی کشمیر سنگھ وی اک سی۔ 
اپیل خارج ہوگئی۔ 
مارچ نوں دی اپیل خارج ہوئی تے مارچ نوں مینوں پھانسی لائیا جانا سی فیصلہ وی ہوگیا۔ 
پھانسی لاؤنا متھیا گیا سی، موت تے زندگی دے وِچکار بس دو گھنٹیاں دا پینڈا سی۔۔۔۔۔۔۔۔۔ 
آخری رات سی میری۔ 
اوس کالی سیاہ رات دا پورا منظر، اک اک جھٹ اوویں دا اوویں اج وی چیتے ہے۔ 
پھانسی توں پہلاں مٹی برابر بندے دا تول کیتا جاندا ہے۔ 
اوتھے جیل وچ اک بوری وچ میرے وزن برابر مٹی پا کے ایہہ ٹیسٹ کیتا گیا کہ پھانسی وچ ورتن جان والی رَسی میرا بھار چُک سکدی ہے یاں نہیں، کِتے ٹُٹ تے نہیں جاوے گی۔ 
رات بھر پُلس گشت کردی رہی، ہر ادھے گھنٹے مگروں ملازم مینوں آکے چیک کر رہے سن۔ 
چار وجے مینوں پھانسی لائی جانی سی۔ 
پھانسی وچ کوئی دو کُو گھنٹے بچے سن کہ اچن چیتی مینوں رات دے دو وجے پتہ چلیا کہ پھانسی دی سزا فی الحال روک لئی گئی اے۔ 
موت دے اینے نیڑیوں جا کے میں پرت آئیاں۔ 
اوس دن جان بخشی تے ہوگئی پر توں لے کے تیہہ ورہے لگ گئے اپنے دیس پرتن وچ مینوں۔ 
موت دی پکڑ توں بچ گیا پر زندگی دے کلاوے وچ قید ہو گیاں۔ 
خیر اوس ویلے جیل ہی میری دنیا سی۔ 
جیل وچ میں اپنے آپ وچ اِی گُم رہیاں۔ 
میں کوشش کردا سی کہ کسے نوں موقع ناں ملے کہ اوہ میرے نال بُرا ورتاء کرے۔ 
انج اِی وقت کٹن لگا۔ 
بیڑیاں وچ جکڑیا انسان تے کرے وی کیہہ۔ 
نیڑے تیرے سالاں تک پیراں وچ بیڑیاں پا کے رکھیاں گئیاں۔ 
ساڈھے ست کَلو بھاری بیڑیاں۔ 
دانے پانی دی کہانی جس جیل وچ میں عمر دا اینا وڈا حصہ لنگھا دتا ظاہر ہے اوتھوں دے کھان پین دا اثر وی پیندا اے۔ 
تُسیں سوچ رہے ہووگے کہ کال کوٹھری دیاں گلاں توں میں انچوک کھان پین دیاں گلاں کیوں کرن لگ پیاں۔ 
پئی انسان اے تے بھُکھ وی لگے گی، جیوندے رہن دی آس نوں بچا کے رکھنا تے پوے گا۔ 
جیل وچ سبھ نوں اکو جیہا کھانا ملدا سی۔ 
کئی جانوراں دے گوشت لبھدے سن، ہفتے وچ دو دن چِکن بوٹی سی، بُدھ والے دِن تے جمعرات نوں آنڈے وی مِلدے سن۔ 
دال تے سبزی وی ہُندی سی۔ 
دال سبزی تے دو آنڈے کھان نوں ملدے سن ایہہ سبھ تہانوں خورے چھوٹیاں تے غیر معمولی گلاں لگ سکدیاں نیں پر اک قیدی دی دنائی ایہناں چھوٹیاں چھوٹیاں گلاں تیکر اِی محدور ہُندی اے۔ 
ہنڈھا کے سوچ کے کردی وی کیہہ اوس ویلے۔ 
جیل وچ جیویں مجبوری نہیں سی کجھ کھان یاں ناں کھان تے۔ 
جیہدا من چاہوے کھاوے نہیں تے نہ کھاوے۔ 
سچی گل تے ایہہ ہے کہ میں کھانے وچ مین میکھ گھٹ اِی کڈھدا سی، تے تُسیں کر وی کیہ سکدے ہو۔ 
نہ وی کھانا چاہوو تے فیر وی کھانا پوے گا۔ 
جد تُسیں قیدی اِی بن گئے او تے باقی شیواں بے معنی ہو جاندیاں ہین۔ 
عام طور تے جِنے وی قیدی سی، اوہ جو لبھے کھا لیندے سن۔ 
گھٹ توں گھٹ مینوں تے لگدا ہے کہ جد میں کھا لیا تے باقی لوکاں نے وی کھا لیا ہووے گا۔ 
میری زندگی بس ایہناں وَلیویاں وچ محدور سی۔ 
پر ظاہر ہے ایہناں ورھیاں وچ دنیا وچ کئی طرحاں دیاں بدلیاں آیاں۔ 
گھر گھر ٹیلیویژن آیا جتھے جھٹ جھٹ دی خبر ملدی رہندی ہے، اِنج موبائل فون جیہنوں تَلی تے چُک کے کتے وی گھُم سکدے ہو تے خورے کیہہ کیہہ لوک پُچھدے ہین کہ جیل وچ رہندے ہوئیاں کیہہ مینوں گویڑ سی کہ اوڑک باہرلی دنیا کس حد تائیں بدل گئی اے۔ایہناں 
تِن دہاکیاں وچ تے میں آپ پُوری طرحاں بدل گیا۔ 
مینوں جد اپنے ہوش اِی نہیں رہے تے باقی دنیا دے بارے میں کیہہ جاناں۔ 
ایہہ تے مینوں جیل چوں باہر آکے پتہ لگنا سی کہ دنیا دا رنگ بھنگ تے چال کِنی بدل گئی اے۔ 
اگلی قسط وچ گل ہووے گی دھرم دے مُدعے تے میرے پسندیدہ کھیڈ کرکٹ دی۔ 
اُلتھا جیوے پنجاب پاکستان دے دولت مند ایم طاہر میمن پاکستان دے بااثر اُچیاں یاں گروپاں دی کاہڈ کرنا کوئی سوکھا کم نہیں کیونجے ہر کوئی پچھے سٹھاں سالاں توں ہر حکومت تے ہردور وچ طاقتور رہے فیر کجھ موسمی کاڈیاں نے طاقت دے ایواناں وچ کجھ دیر تائیں اپنی واج سُنائی لیکن کجھ وجہوں پاروں چُپ کر گئے۔ 
اسیں اجیہے کجھ سیٹھاں دی لسٹ تیار کیتی جیہڑے مُلک تاریخ دے ہر انگ وچ اپنی ہوند دا وِکھالا کردے رہے تے مُلکی سٹاک مارکیٹ، کرنسی ریئل اسٹیٹ تے ہر بزنس اُتے چھائے رہے۔ 
میاں محمد منشاء صنعتکار ٫ بلین پاؤنڈ دولت رکھن والے میاں محمد منشاء ہوراں دیاں چالھی کمپنیاں چل رہیاں نیں۔ 
منشاء جو مسلم کمرشل بینک دا مالک اے ملین ڈالر دی پیپر مل لارہیا نشاط گروپ ناں ہیٹھ ٹیکسٹائل، سیمنٹ، لیزنگ، انشورنس دیاں پنجاہ کمپنیاں کم کردیاں نیں۔ 
منشاء نوں ءوچ بھٹو ہوراں دی نیشنلائزیشن وچ چنگی مار پئی پر نواز شریف دی ڈی نیشنلائزیشن پاروں چوکھا اُپاہ ہویا۔ 
نشاط گروپ دے اثاثے ٫ بلین ڈالر نیں۔ 
صف علی زرداری سیاستدان مُل ملین پاؤنڈ ٫ بلین ڈالر آصف زرداری مسٹر ٹین پرسنٹ اپنی گھروالی وزیراعظم بینظیر بھٹو دے عہدے دا بھرواں لابھ چُکیا تے پاکستان اندر تے باہروں سودیاں وچ کِکس بیکس حاصل کیتیاں اوہناں دی دولت دا گویڑ ملین پاؤنڈ یاں ٫ بلین ڈلر لائی جاندی ایس کمائی وچ سبھ توں مشہور ڈیل چار بلین ڈالر دی فرانسیسی کمپنی ڈسالٹ نال ڈیل سی جیس دا فیصد کمیشن ملین ڈالر مارلٹن بزنس جہنوں زرداری چلاؤندا سی ، نوں دِتا گیا۔ 
ایس توں وکھ زرداری ہوراں نے ایس جی ایس، اے آر وائے گولڈ، کوٹیکنا، زی پی سی یورس پولش ٹریکٹر کمپنی چوں کِکس بیکس کھٹیا۔ 
برطانیہ وچ زرداری دی مہنگیاں تھاواں تے جائیداد ہے جیویں سرے دی٫ ملین پاؤنڈ دی ایکڑاں تے راک وُڈ اسٹیٹ جیہنوں ویچ کے پاکستان نوں رقم تاری گئی۔ 
امریکہ وچ ملٹی ملین ڈالر مینشن جیویں ہولیڈے ان ہوٹل ہوسٹن جو مسٹر ٹین پرسنٹ تے اقبال میمن تے صدر الدین ہاشوانی دی ملکیت ہے۔ 
ایس توں وکھ زرداری ہوراں دے مڈل ایسٹ وچ چنگے وڈے کاروبارنیں تے اوہ پاکستان بھر دیاں شوگر ملاں سکرنڈ شوگرملز نوابشاہ، انصاری شوگر حیدرآباد، مرزا شوگر ملز بدین، پنگریو شوگرملز ٹھٹھہ تے بچانی شوگر ملز سانگھڑ دا حصے دار وی اے۔ 
سرانور پرویز، یوکے بزنس مین تیجے نمبر تے ملین پاؤنڈ دولت نال برطانوی بیسٹ وے گروپ دے چیئر مین سر انور پرویز نیں ۔ 
بیسٹ وے گروپ دا بوہتا کاروبار کیش کیری ویر ہاؤسز رہیا اے لیکن پاکستان وچ ایہناں پراپرٹی انویسٹمنٹ، ریٹیل آؤٹ لٹس، رائس ملز، دالاں تے سیمنٹ سازی وچ سرمایہ کاری وی کیتی اے ۔ 
ء وچ بیسٹ وے گروپ نے پاکستانی سیمنٹ صنعت وچ سرمایہ کاری کرکے ملین ڈالر نال سیمنٹ پلانٹ لایا۔ 
ایس توں وکھ ء وچ بیسٹ وے گروپ نے یونائٹڈ بینک دے ٫ فیصد شیئر وی حاصل کرلئے سن۔ 
نواز شریف تے شہباز شریف سیاستدان، بزنس مین بزنس مین توں بَنے سیاستدان گذریل وزیراعظم شریف ہوراں نوں ء دے ملٹری دھڑن تختے مگروں میلین ڈالر سَنے ملین ڈالر دا رائے ونڈ محل رہن رکھنا پیا۔ 
وزیراعظم بنن توں پہلاں اپنے بھرواں تے چچیراں دے اتفاق گروپ دے وڈے بھائیوال سن جیہناں دی دولت دے دہاکے وچ ملین پاؤنڈ سی۔ 
پر نواز شریف باہرلیاں کمپینیاں دی پاکستان وچ سرمایہ کاری توں کمیش حاصل کرکے ہور امیر ہوگئے سن۔ 
اوہناں موٹروے تے دوجیاں نویاں سڑکاں بناکے چوکھے کِکس بیکس اکٹھے کیتے مگروں اقراء فنڈ توں ملین ڈالر، گھراپنا سکیم توں ملین ڈالر تے قرض اُتارو مُلک سنوارو سکیم دی ساری کمائی اپنے بوجھے پائی۔ 
سعودی عرب وچ دیس نکالے دوران اوہناں دے چوکھے کاروبار چلدے رہے ہین۔ 
صدرالدین ہاشوانی بزنس مین پنجویں نمبر دے ہاشو گروپ دے چیئرمین صدرالدین ہاشوانی آؤندے ہین جیہناں دی دولت دا گویڑ ملین پاؤنڈ یاں ٫ بلین ڈالر اے۔ 
ہاشوانی ء دی نیشنلائزیشن ویلے کپاہ، دالاں تے سٹیل دا بیوپار کردے رہے تے پاکستان دے کاٹن کنگ توں جانے جاندے سن۔ 
اجکل ایہہ گروپ چولاں، کنک، کپاہ، جوں دی ایکسپورٹ سَنے ٹیکسٹائل یونٹ دا مالک اے۔ 
ایس توں وکھ ایہناں کاناں، معدنیات، ہوٹل، انشورنس، بیٹریز، تمباکو، رہائشی جائیداداں، کنسٹرکشن، انجیئرنگ تے انفارمیشن ٹیکنالوجی وچ بتھیری سرمایہ کاری کیتی ہوئی اے۔ 
صدرالدین ہاشوانی تے اپنے بھتیجے حسن علی ہاشوانی نال رَل کے کمپنیاں چلا رہیا اے۔ 
ایہناں دا اک بھرا اکبر دوجا ہاشوانی گروپ دا مالک اے تے سگریٹاں دی امپورٹ تے ڈیوٹی ناں بھرن تے پھڑیا وی گیا سی۔ 
اوہ پاکستان دا وڈا سرپینچ ہے جیہڑا ہر دور وچ ڈپلومیٹک انکلیو وچ سَدیا جاندا ہے۔ 
ناصر شون تے ٹبر یو۔اے۔ای 
، پاکستان ناصر شون پاکستان دے اُگھے بزنس آگو ہین تے شون گروپ دے چیف ایگزیکٹو آفیسر نیں۔ 
پی آئی اے دے گذریل پائلٹ کیپٹن اطہر شون حسین دا پُتر ناصر شون دی دولت دا گویڑ ملین پاؤنڈ یاں اک بلین ڈالر لایا جاندا ہے۔ 
شون ٹبر پاکستان دے گنتری دے امیر اردو مہاجر ٹبراں چوں اک اے۔ 
ء وچ سنگاپور توں اُڈاری مارن والے شون گروپ وچ ٹیسی تے اپڑیا جدوں نیشنل فائبرز، شون بینک، شون ٹیکسٹائل تے پاک چائنہ فرٹیلائزر دے مالک بنے۔ 
اپنے سنگیاں وِچکار ٹرینڈ سیٹر توں جانے جاندے ناصر شون پاکستان دے پہلے بندیاں چوں سن جیہناں کول رولز رائس گڈی سی۔ 
ء بینظیر بھٹو دی حکومت ختم ہون تے شون گروپ دے ڈائریکٹرز دوبئی اُڈاری مار گئے سن۔ 
شون گروپ دے ڈائریکٹر آصف زرداری دے بیلی سن تے نواز شریف نے شون گروپ دے کئی اثاثیاں دی بولی لوادِتی سی۔ 
پاکستان وچ اِکلا شون گروپ اِی جیہنے وطن پرتن لئی حکومت نوں تِن ارب رُپئے تارے۔ 
اجکل شون گروپ ملین ڈالر نال ریئل اسٹیٹ دوبیئ لاگون دے ناں توں چلا رہیا ہے تے اپنیاں شیواں نوں مُڑ واپس لین دے جتن کررہے نیں۔ 
۔ 
عبدالرزاق داؤد تے ٹبر یو اے ای ملین پاؤنڈ یاں اک بلین ڈالر دے مالک عبدالرزاق داؤد ہوراں دا امیراں وچ سَتواں پدھر اے۔ 
اوہ اُگھے باہرلے پاکستانی کاروباری تے آر وائی گروپ تے ورلڈ میمن آرگنائزیشن دے صدر نیں۔ 
اوہناں دے ٹی وی چینل تے کراچی، اسلام آباد دوبئی وچ جائیداد دی ملکیت ملین ڈالر ہے۔ 
اوہناں دا بوہتا کم سونے دا ہے تے ایشیاء وچ آؤٹ لٹس نیں۔ 
اوہناں نے وارے آصف زرداری نوں ملین ڈالر سونے دی امپورٹ ایکسپورٹ لئی تارے۔ 
جیس توں آصف انکاری ہے تے گورت دعوی لئی ثبوت منگدی ہے۔ 
رفیق حبیب تے رشید حبیب بزنس مین تاریخ دَسدی ہے کہ دولت دی دیوی کسے ہور توں ودھ حبیباں نال پیار کردی ہے۔ 
اٹھویں پدھر دے مالک حبیب بھراواں دی دولت دا گویڑ ملین پاؤنڈ ہے تے بوہتے پنڈتاں نوں پَک اے کہ حبیباں کول جگ بھر وچ گھٹ توں گھٹ کمپنیاں ہین۔ 
ایہہ انڈسٹریل گروپ دی نینہ، بمبئی دی اسماعیل علی اے فیکٹری دے گھر ء نوں جمن والے سیٹھ حبیب متھا ہوراں رکھی۔ 
حبیباں دی دولت دا اندازہ ایتھوں لایا جاسکدا ہے کہ ءوچ محمد علی حبیب ہوراں قائداعظم نوں کروڑ رُپئے دا چیک دِتا سی۔ 
ء تیک اوہناں دے یورپ وچ دفتر سن تے وچ حبیب بینک بنایا گیا۔ 
اوہناں کول حبیب بینک اے جی زیورخ، بینک الحبییب، کرولا اسمبلنگ دی انڈس موٹرز تے جیوٹ، پیپر سیک،منرلز، سٹیلز، ٹائلز، سنتھٹک شوگر، گلاس، کنسٹرکشن، کنکریٹ، فارم آٹوز، بینکنگ، آئل، کمپیوٹر، میوزک، پییپر، پیکیجز، لیز، کیپٹل مینیجمنٹ دے کھیتراں وچ چنگے یونٹاں دی ملکیت ہے۔ 
حبیب اجکل رفیق حبیب تے رشید حبیب دے ناں توں دو وکھ گروپ چل رہے نیں۔ 
ہر سمے وچ اُچے کھیڈاری رہن والیاں دی ایہا حقیقت اے کہ اجکل دے اُچے کاروباریاں وچ حبیب اک کتھا بن کے رہ گئے نیں۔ 
طارق سہگل تے نسیم سہگل صنعتکار ملین پاؤنڈ دولت نال چھیویں نمبر تے جہلم دا سہگل خاندا ن ہے۔ 
موڈھی امین سہگل نے وچ اک جُتیاں دی دوکان توں سہگل خاندان دی مُڈھ بنھیا جیہڑی مُڑ کوہ نور ربڑ ورکس بن گیا ایس دے مگروں کوہ نور اِیناں چمکیا کہ نیشنلائزیشن دی ڈَک نال اوہناں دی دو تہائی دولت کھُس گئی۔ 
ء وچ سیہگلاں کوہ نور ٹیکسٹائل ملز اسی لکھ رُپئے مالیت نال لائی تے سٹیٹ بینک آف پاکستان توں پہلی وار ایل سی کھُلان والے سہگل اِی سن۔ 
بھٹو دور وچ سہگل سعودی عرب رہے۔ 
اجکل طارق تے نسیم سہگل نے خاندانی قلعہ سنبھالیا ہویا ہے تے ذاتی طور تے خاندانی اُچیائیاں نوں چھوہیا اے۔ 
نیب نسیم دے پچھے لگی رہی جد کہ طارق نے ہر پاسیوں ملن والے انعام نوں قبول یاں ٹھُکراندے ہویاں ویلا لنگھایا۔ 
طارق بہترین بزنس مین گِیا جاندا ہے۔ 
دیوان یوسف فارقی بزنس مین نویں نمبر تے ملین پاؤنڈ دولت والے دیوان گروپ دے موڈھی فاروقی سندھ لوکل باڈیز دے صوبائی وزیر رہے۔ 
دیوان مشتاق گروپ پاکستان دا سبھ توں وڈا صنعتی گروپ جیہڑا اکریلک فائبرز، آٹوموٹوز دی مینوفیکچرنگ کردا ہے۔ 
دیوانی فاروقی موٹرز کول ہیونڈائی اتے کیا موٹرز کوریا نال ٹیکنیکل سمجھوتے ہیٹھ پاکستان وچ سالانہ دس ہزار گڈیاں بندیاں ہین۔ 
دیوان سلمان فائبرز دنیا وچ گیارہویں نمبر تے ہے۔ 
گروپ دی مالکی وچ تِن ٹیکسٹائل یونٹ، اک موٹرسائیکل مینوفیکچرنگ اتے مُلک دی سبھ توں وڈا کھنڈ دا کارخانہ ہے۔ایہناں 
کول سعودی سیمنٹ، پاک لینڈ سیمنٹ دے لکھاں مالیت دے شیئر اتے پاکستان وچ بی ایم ڈبیلو تے رولزرائس گڈیاں دے شورومز تے فرینچائزیاں دا لائسنس وی ہے۔ 
سلطان علی لاکھانی پاکستان لاکھانی چارسو ملین پاؤنڈ دولت نال نویں پدھر نال گنڈھے ہوئے نیں۔ 
اجکل نیب دے ہتھوں لاکھانیاں تے اوکھا ویلا آئیا ہویا اے۔ 
سلطان لاکھانی تے اوہدے تِن بھر اُگھا گروپ تے پاکستان وچ میکڈونلڈز ریسٹورنٹس دی چین چلارہے نیں۔ 
لاکھانیاں اُتے جعلی کمپنیاں بنا کے بینکاں توں بھاری قرض لین دا کیس نیب وچ چل رہیا ہے۔ 
ہاشوانی تے لاکھانی اک دوجے دے مقابلے تے ہین ملک ریاض حسین بزنس مین لاہور، کراچی، اسلام آباد راولپنڈی وچ بحریہ ٹاؤن پراجیکٹ شروع کرکے چار میلن پاؤنڈ دولت نال نویں نمبر تے لاکھانی نال ڈٹے ملک ریاض حسین نیں۔ 
پاکستان تے باہر اوہناں دی جائیداد دا مُل اک بلین ڈالر دے نیڑے لایا جاندا ہے۔ 
ایہہ بارہ پاکستانی دولت مند لوک ہین جیہناں دا ہردور وچ ہتھ رہیا ایس توں بعد تیرھویں نمبر دے شیخ عابد حسین عرف سیٹھ عابد ہین ملین پاؤنڈ دولت نال سیٹھ نے گرین فوٹ دے ناں ہیٹھ رہائشی سکیم شروع کیتی۔ 
سمگلنگ توں شہرت حاصل کرنے والے سیٹھ عابد مشہوری توں دور رہندے نیں ۔ 
کاروبار دولت ناں پدھر چناب لیمیٹڈ، فیصل آباد ملین پاؤنڈ میاں محمد لطیف ستارہ گروپ فیصل آباد ملین پاؤنڈ حاجی عبدالغفور تے حاجی بشیر احمد ریل گوادر پراجیکٹ ملین پاؤنڈ شیخانی فیملی ڈیسکون گروپ ملین پاؤنڈ رزاق داؤد آواری ہوٹلز، سی فرنٹ لگژری ہوٹل ملین پاؤنڈ بائی رام ڈنشا جی آواری کوپلا گروپ، کے ایف سی ملین پاؤنڈ رفیق رنگون والا کے مین ہولڈنگز امریکا ملین پاؤنڈ شمی قریشی کشمیر سنگھ ایس ذاتی ڈائری راہیں میں تہانوں آپنے پچھوکڑ دے اوس پینڈے دا سنگی بناؤنا چاہونا ہاں جیہڑا پاکستانی جیل وچ لنگھیا۔ 
اگانہہ تُرن توں پہلاں میں ورھیاں دے جوان کشمیر سنگھ دے بارے تھوڑی جیہی جانکاری دینا چاہواں گا اوہ کشمیر سنگھ جیہدیاں یاداں صرف اک فوٹو فریم وچ لگی مورت وچ قید ہو کے رہ گئیاں ہین۔ 
گھر دی میز تے رکھی ایس فوٹو وچ لگا جوان کشمیر سنگھ مسلسل گھُوری پاؤندے بُڈھا ہویا، جھُرڑیاں والے نویں کشمیر سنگھ نوں پچھانن دا جتن کر رہیا ہے۔ 
غنیمت اے کہ گھر والیاں نے ایس فوٹو نوں سنبھال کے رکھیا ہویا اے۔ 
پنجاب دے ہوشیارپور ضلع دا اک چھوٹا جیہا پنڈ سی ننگل چوراں، اوتھے وچ میرا جنم ہویا۔ 
پنڈ سی ایہہ ایس لئی لکھ رہیا ہاں کیونجے میرے پچھوں ایس پنڈ دا ناں ننگل چوراں توں ننگل کھلاڑیاں ہو گیا ہے۔ 
عجیب بیہودگی ہے۔ 
سالاں وچ میرا ناں بدل گیا، باہرلی دنیا وی بدل گئی، کئی لوکاں نوں تے میرا مونہہ مہاندرہ پچھانن وچ وی اوکھت ہُندی ہے۔ 
ایہناں ساریاں بدلیاں دے وِچکار جیل توں رہا ہون مگروں سوچیا سی کہ اپنے پنڈ جاواں گا، مُڑ پرتیاں تاں پتہ لگا پئی میرے پِنڈ دا تے ناں وی بدل دِتا گیا اے۔ 
ہر شے، ہر گل وچ بدلی جیویں ایہہ احساس دواؤندیاں ہین کہ۔۔۔۔۔۔۔۔۔۔۔ 
خیر چھڈو بھاویں تُسیں ایہنوں ننگل کھلاڑیاں آکھو یاں ننگل چوراں، پنڈ دی مِٹی تاں اوہی ہے۔ 
بچپن۔جوانی 
میری ایتھے اِی لنگھی۔پڑھائی، 
سکھلائی تے بوہتی کیتی نہیں۔ 
تے سچی گل اے کہ جیہڑیاں جماعتاں پاس کیتیاں وی، نقل مار کے ہی پاس کیتیاں سن۔ 
جیون دا پینڈا کسے وی گھبرو جوان ہار میرا وی ویاہ ہویا۔ 
ایہہ دی گل ہووے گی۔ 
میرا ویاہ پرمجیت کور نال ہویا۔ 
چنگا بھلا خاندان سی میرا، تِن بچے سن۔ 
دو پُتر تے اک دھی۔ 
میں وچ پُلس وچ بھرتی ہویا پر پُلس دی نوکری میں بوہتا چِر نہیں کیتی تے چھیتی اِی چھڈ دِتی۔ 
توں لے کے تک۔ 
نوکری چھڈن دے کئی کارن سن۔ 
سمجھو پئی انسان توں نوکری وچ کئی غلطیاں ہو جاندیاں نیں تے فیر کجھ خاندانی مسئلے وی سن۔ 
نوکری چھڈن مگروں میں سال چھماہی گھر ای رہیاں۔ 
اوس دے مگروں وچ پاکستان گیا۔ 
ایتھوں اِی اوس پینڈے دا مُڈھ بھجدا ہے جیس نے جیون اِی بدل دِتا۔ 
لوکاں دے ذہن وچ خورے سبھ توں وڈا سوال ایہی اے کہ میں کیوں تے کیویں پاکستان گیا۔ 
ایتھے میں ایس توں ودھ ہور کجھ نہیں کہواں گا کہ بس پکنک منا رہیا سی تے پاکستانی سرحد وچ چلا گیا یاں کہواں کہ ڈِھڈ دی خاطر گیا سی تے پھس گیا جا کے۔ 
ایہدے مگروں جیویں زندگی اِی بدل گئی۔ 
پاکستانی سرحد وچ مینوں اوتھوں دی فوج نے پھڑ لیا۔ 
شروع وچ میں اپنا ناں محمد رفیق دسیا تے پیو دا ناں غلام محمد تے ایہہ ناں سوچے سمجھے سن۔ 
پھڑے جاون مگروں ظاہر ہے پُچھ پرتیت شروع ہوگئی۔ 
پُچھ پرتیت دا سلسلہ چلدا رہیا پر میری جیبھ تے وی جندرہ لگا رہیا۔ 
غیر ملک دا قیدی سبھ دے من وچ سوال اُٹھدا ہے کہ مینوں پاکستانی جیل وچ کیویں رکھیاگیا ہووے گا، پریشانی کیہڑی ہووے گی یاں مارا کُٹ پئی ہووے گی۔ 
ایہہ بڑی قدرتی گل اے کہ جد کوئی انسان پہلے پہل پُلس دے ہتھ چڑھدا ہے تے چنگا ورتا تے نہیں ہُندا۔ 
ایتھے بھارت وچ وی جیکر پُلس کسے آؤندے جاؤندے نوں ای پھڑ لووے، تاں عام طور تے اوس نال چنگا ورتاء نہیں کردی ، فیر میں تاں غیر مُلک دا قیدی سی۔ 
جیل وچ اِکلا رکھیا گیا، اکدم کلے، کسے نال مِلن دی اجازت نہیں سی۔ 
سمجھیا کہ بس اخیرلے دو چار مہینیاں وچ میں لوکاں نال گھُلیا مِلیا۔ 
پاکستان آون توں پہلاں میں بھارت وچ اک ہسدا وَسدا ٹبر چھڈ کے آیا سی۔ 
وڈا پُتر اٹھ سال دا سی، نِکا پُتر چار سال دا تے دھی تے بس ڈیڑھ سال دی سی۔جیل 
پہنچن مگروں شروع وچ مینوں بھورا وی جانکاری نہیں سی کہ خاندان والے کیویں ہین تے ناہیں اوہناں نوں میرے بارے کجھ پتہ سی۔ 
ایس وِچکار مینوں نہیں لگا کہ بھارت سرکار نے مینوں چھُڈاون دیاں کیہ کوششاں کیتیاں ہون گیاں یاں گل بات کیتی ہووے گی۔ 
وچ پھڑے جاون مگروں سزا لئی بوہتی اُڈیک نہیں کرنی پئی مینوں۔ 
چھیتی اِی سزائے موت سُنا دِتی گئی۔ 
مارچ نوں پھاہے ٹنگنا متھیا گیا۔ 
پھانسی لگن وچ دو گھنٹے دا ویلا بچیا سی۔ 
پر قسمت نوں کجہ ہور اِی منظور سی۔۔۔۔۔۔۔قسمت 
دے ایس لیکھ دے اگے دی کہانی اگلی قسط وچ ۔ 
اُلتھا جیوے پنجاب فوج نے ہڻ انتہا پسندی نوں مکاؤڻ دا پکا ارادہ کر لیا جاون مگروں کشمیر سنگھ جیون پیر پیر تے پتہ نہیں کِنے رنگ وٹاؤندا ہے، ایہہ گلاں کتاباں وچ پڑھیاں سن، لوکاں توں سُنیاں سن۔۔۔۔۔۔۔پچھلے 
ورہیاں وچ میں زندگی دے ایسے ایسے رنگ ویکھے نیں کہ ہُن لگن لگدا اے کہ ویکھن تے سمجھاون نوں خورے کجھ بچیا نہیں اے۔ 
ایہہ دی گل اے۔ 
میں پاکستانی سرحد وچ چلاگیا تے مینوں اوتھوں دی فوج نے گرفتار کر لیا سی۔ 
میری زندگی دے لگ بھگ سال بطور بھارتی قیدی پاکستانی جیل وچ لنگھ گئے۔ 
جیون دی اک اک گھڑی انُملی ہُندی ہے، سمجھ وچ نہیں آؤندا کہ ایہناں ساریاں ورھیاں ان گِنت گھڑیاں دا لیکھا جوکھا کیویں کراں۔ 
جیل وچ لنگھائے ویلے نوں اکھراں وچ اُتارا کرنا اوکھا کم اے۔ 
پینتی ورھیاں دی سزا نال مینوں کال کوٹھری وچ لنگھائے اِکلے سال، لوہے دیاں بیڑیاں وچ بنھے پیر تے پیراں تے پئے کدی ناں مِٹن والے نشان، میں اپنے ننھے بچیاں دا تصور جیہناں نوں میں پچھے چھڈ آیا سی، گھر واپس پرتن دی ٹیس۔۔۔۔۔۔۔ 
ایہناں احساساں نوں کیہ تے کیویں اکھراں وچ بیان کراں؟ جیل وچ اُداسی تے اکلاپے دیاں اوہناں گھڑیاں نوں سون تے سکون وچ کھوجیا۔ 
کتاباں وچ ، قرآن پاک وی پڑھیا۔ 
میرے تے نظر رکھن دی ذمے واری جیل وچ جیہناں ملازماں تے سی ، اوہناں چوں کئیاں نال میرا یارانہ ہوگیا۔ 
اوہناں نال بیٹھ کے بھارت پاکستان کرکٹ میچ وی ویکھے۔ 
کدی آس تے کدی نااُمیدی مخالف جذبات دے وِچکار جھولدا رہیاں میں۔ 
کدی تے اپنیاں دی بے حد یاد ستاؤندی تے کدی میں اپنے آپ نوں ایناں کوڑا تے پیڈھا کر لیا جیویں خورے کوئی نہیں ہے۔ 
رُس ناں جاویں جے تینوں کہاں۔۔۔۔۔۔۔۔۔۔۔۔۔۔۔۔۔۔۔۔۔ 
خیر اج جد میں بھارت وچ اپنے پنڈ واپس پرتیاں ہاں تے غنیمت ہے پئی ہسدا رسدا خاندان اے۔ 
میرے کول میرے پتنی اے، دھی ہے، پُتر نیں،نونہہ اے ، پوتے پوتریاں ہین ۔ 
واپس آون مگروں میرا گھر گلزار ہے تے ایہہ قربانی میری سوانی دی ہے۔ 
اوہنے اینیاں قربانیاں دتیاں ہین کہ میرے کول لفظ نہیں ہین۔ 
میں تے اپنی ساری جوانی جیل وچ کڈھ دتی پر میرے بچیاں نوں پال پوس کے میری بیوی نے ای وڈیاں کیتا، اوہنے میرا گھر وسیایا ہے۔ 
میں پوری زندگی لئی اوس دا احسان مند ہو گیا آں۔ 
اجکل کدی کدی میں ایہنوں کجھ کہن توں وی سنگدا ہاں۔ 
سال مگروں مِلی اے ناں، ڈرلگدا ہے کِتے رُس نہ جاوے۔ 
ایہناں سالاں وچ میری زندگی مَنو تباہ ہو گئی لیکن ملیا کجھ نہیں۔ 
خاندان دی ماڑی حالت کسے توں لُکی نہیں اے۔ 
میرے بچیاں نے بے حال زندگی لنگھائی اے۔ 
افسوس سبھ ایس گل دا ہے کہ جد میں اپنے گھر توں دور سی تاں پِچھے کسے نے خاندان دی بات تک نہ پُچھی ۔کہندے 
نیں ۔۔۔۔۔۔۔ 
کون کسی کو یاد کر تاہے چلے جانے کے بعد روشنی رہتی نہیں سورج چھُپ جانے کے بعد تد اوکھا ویلا سی کہ کسے نے مونہوں نہیں کیہا۔ 
ہُن جد میں واپس آگیاں ہاں تے صبح شام گھر تے لوکاں دا میلا جیہا لگیا رہندا اے۔ 
بڑا اوپرا لگدا ہے جد لوک نجانے کتھوں کتھوں مِلن لئی تُرآوندے نیں تے کیہندے ہین کہ اسیں تے تہانوں بڑا یاد کیتا کردے ساں۔ 
سرکار نے وی ہُن تیک صرف وعدے ہی کیتے نیں مدد کرن دے، ہتھیں کجھ نہیں آیا۔خیر 
ایہہ پینڈے دا اوہ پڑاء اے جتھے میں اج کھڑا آں ایہہ وہ حالت ہے جیس نوں تُسیں لوک آپ ویکھ پڑھ سُن پاؤندے او۔ 
لیکن میں تہانوں اپنے نال پچھوکڑ دے سفر تے لے جانا چاہوندا ہاں۔ 
پاکستان دی جیل کوٹھری وچ بند رہے اک بھارتی قید دا ورھیاں دا پینڈا۔ 
اگلی قسط وچ میں تہانوں ایس پینڈے تے لے چلاں گا۔ 
اُلتھا جیوے پنجاب فوج نے ہڻ انتہا پسندی نوں مکاؤڻ دا پکا ارادہ کر لیاتجزیہ کار پیپلز پارٹی دے سال مارچ د دسّاں میں شہر لہور اندر، بئی لکھاں بُوہے تے لکھا ں ای بارِیاں نیں جیہناں اِٹاں تے دھر گئے پیر عاشق، اوہیو ٹُٹیاں تے باقی ساریاںنیں جیہناںکھوہِیاں توں بھر گئے معشوق پانی، اوہیو مِٹھیاں تے باقی کھارِیاں نیں جیہڑِیاں بہندِیاں نال آپنے سجناں دے، اوہیو ویاہیاں تے باقی کوارِیاں نیں ایہہ دِلّی توں بائو ہردیال مینوں شمسی صاحب راہِیں لِکھیا۔ 
سانوں اندرون شہروں فرید کوٹ ہائوس آیاں پُورے دو مہینے وی نہ ہوئے کہ اِک راتِیں ساڈا بُوہا کھڑکیا۔ 
بھاء جی سبھ توں پہلاں اُٹھ کے باہر گئے، گاہلاں دا رَولا پے گیا۔ 
اسیں تریہہ گئے، پر نال ای بائو ہردیال تے بھاء جی دے ہسن دی واج آئی۔ 
بائو ہر دیال وی ساڈے نیڑے ایڈورڈ روڈ اُتے گھر خرید لیا۔ 
اگے وکالت دا دفتر، پِچھے رہائش۔ 
ساڈی ڈیوڑھی دے دوناں پاسے دو بیٹھکاں، اِک بیٹھک وِچ میرا دفتر۔ 
بائو ہردیال دے دوویں بھراء کلکتے کاروبار کر دے جیہناں دا کدی کدائیں لہور چکر لگے، تے بھین اوہدی دِلّی ویاہی ہوئی تے اوہدی گھر والی ماتاں نال ویاہ توں دُوجے ورھے ای مر گئی۔ 
بائو ہردیال دی بھین اوہدے لئی دِلّی وچ کوئی لہورن کُڑی تاڑی ہوئی، چِٹھیاں لِکھ لِکھ اوہنوںدُوجے ویاہ لئی راضی کر دی رہوے۔ 
لہور وِچ بس اسیں بائوہردِیال دے لگدے تے ساڈے باجھوں اوہدا اندرون شہر دِل نہ لگا۔ 
بائو ہر دیال تے میرا دِنے عدالتاں وِچ ٹاکرا ہوندا، شام وی اِکٹھیاں گُزردی۔ 
ساڈے دوناں کول عدالتی سرکاری کم، مینوں ایہہ سرکاری کم چودھری شاب دین دی سفارش نال مِلیا۔ 
میں مسلم لیگی یونینسٹ تے بائو ہردیال کانگرسی یونینسٹ۔ 
ساڈی بڑی سیاسی بحث ہوندی، مینوں بائوہردیال کولوں کتاباں پڑھن دا ٹھرک لگا۔ 
انجمنِ ترقی پسند مصنفین‘‘ تے حلقۂ نیازمندانِ لہور‘‘ دو سِر کڈھ دھڑے پر بائوہردیال تے میں پنجلِش لیگ‘‘ دے ممبر بنے جیہدے ممبراں وِچ اری علیگ، پریم کرپال، عبداللہ بٹ، عاشق بٹالوی، مولانا عبدالمجید سالک، خشونت سنگھ، چمپا، امرتا شیر گِل تے موہن سنگھ۔ 
بمبئی توں آئے سعادت حسن منٹو نال سانوں باری علیگ ملوایا جیہدے نال اساں اوہدِیاں کہانیاں دی کوئی گل گھٹ ای کیتی، اسیں اوہنوں جدن بائی تے پری نسیم بارے پُچھدے رہے۔ 
بائو ہردیال، پروفیسر ایس آرکشیپ تے میں روز سحری سویرے یونیورسٹی گرئونڈ وچ واک کردے۔ 
میں تے بائو ہردیال جین مندر کول اِکٹھے ہوندے، گرائونڈ وچ اپڑدے جتھے پروفیسر صاحب نوں ساڈی اُڈیک ہووے۔ 
اوہناں دا گھر گرائونڈ چوں ساہمنے دِسدا، چوبرجی لاگے۔ 
گرائونڈ دے آسے پاسے جیہڑا بُوٹا دِسنا پروفیسرصاحب اوہدے بارے لیکچر دین لگ پیندے، ایہہ اوہناں دا سبجیکٹ، اوہناں دی دھی اوما کنیئرڈ کالج پڑھدی۔ 
وار ریلیف فنڈ لئی بریڈلاء ہال وچ اِکٹھ ہویا جِتھے ہور کالج گرلز نال اوما وی نچّی جیہنوں نویں فلم لہور دے چیتن آنند آپنی فلم ’’نِیچا نگر‘‘ لئی کاسٹ کر لیا جیہدے اکثر ایکٹر لہور یے۔ 
چیتن آنند بائو ہردیال دا راوِین اجانُو۔ 
اوما کشیپ لہور چھڈ کے بمبئی ٹُر گئی۔ 
میرا پُتر اقبال جیہڑا سینٹ فرانسس سکول میٹرک وِچ پڑھدا، مینوں ڈِھلا ڈِھلا لگے۔ 
اوہدے بیلی تے کلاس فیلو منوہر لال مینوں دسیا کہ اقبال اوما کشیپ کامنی کاشل نوں پیار کرے تے اوہ روز سویرے اوہدے ٹانگے دے پِچھے پِچھے کنیئرڈ کالج تائیں جایا کردا۔ 
ہندوواں، سکھاں تے مسلماناں وِچ وِتھ ایتھوں تائیں ودھ گئی کہ بائو ہردیال ساڈے گھر عید تے مٹھیائی گھلدا، اوہدے مُنشی مشرف خاں نوں نکھیڑا کرنا پوے کہ اوہنے اوہ مٹھیائی مسلمان مہتاب حلوائی دی دُکان توں خریدی۔ 
اِنج ای بھاء جی بائوہردیال نوں دیوالی اُتے ہندو حلوائی نِکو شاہ کولوں مٹھیائی لے کے ٹوردے۔ 
بائو ہردیال تے میں مُنشی وٹا لئے، اوہدا مُنشی مشرف خاں میرے کول آ گیا، تے میرا مُنشی چُنی لال بائو ہردیال کول جا کے خُش جیہڑا اپریل نوں بائوہردیال دے نال ای لہور چھڈ کے دِلّی گیا۔ 
بھاء جی تے میں بائو ہردیال نوں لہوروں وِدعیا کیتا، سامان ٹرک اُتے لدیا، بائو ہردیال کار وِچ بہندیاں مینوں مِلیا ای نہ کیونجے بھاء جی تے اوہ گل لگ کے رو رو بے حال۔ 
جیہڑے سوال دا جواب آیا میں اوہدے وِچ بائوہردیال نوں شمسی صاحب راہیں ایہہ پُچھیا د دَس کھاں شہر لہور اندر، بئی کِنے بُوہے تے کِنِیاں بارِیاں نیں نالے دَس کھاں اوتھوں دِیاں اِٹاں، کِنِیاں ٹُٹِیاں تے کِنِیاں سارِیاں نیں د دَس کھاں شہر لہور اندر، کُھوہِیاں کِنِیاں مِٹھِیاں تے کِنِیاں کھارِیاں نیں ذرا سوچ کے دیوِیں جواب مینوں، اوتھے کِنِیاں وِیاہِیاں تے کِنِیاں کوارِیاں نیں ہفتہ، اپریل بھاء جی دے مسلم لیگی دوست شاہ جی ملتان دے کوئی وڈے زمین دار کسے مقدمے دے مشورے لئی مینوں مِلن آئے۔ 
اوہ انجمن وظیفہ سادات و مومنین‘‘ دے صدر۔ 
ایہہ انجمن غریب شیعہ پڑھاکو منڈیاں دی مدد لئی بنی۔ 
اوہناں نال گل بات توں پتا لگا کہ نواب قزلباش لکھنؤ دے شیعہ مدرسیاں دی بڑی مدد کردے۔ 
شاہ صاحب ایہہ وی دسیا کہ راجہ صاحب محمودآباد دی قائداعظم نال گل ہو گئی اے کہ پاکستان وچ فقہ جعفریہ لگے گا۔ 
میں راتیں بھاء جی نوں دسیا، پاکستان شیعہ سٹیٹ بنن جا رہی‘‘ ’’اندر دی گل دا چودھری صاحب سر ظفراللہ توں ودھ کیہنوں پتہ، احمدی پڑھاکواں دی مدد تے ساڈی انجمن وی کردی‘‘ ایہہ کہہ کے اوہ ہسن لگ پئے، اوہناں کول وی کوئی مینوں دسن لئی گل جیہڑی اوہناں نوں کسے پرنٹر سُنائی۔ 
اوس پرنٹر کول اک لیٹرپیڈ پرِنٹ ہوون لئی آیا جیہڑا کوئی پِیر صاحب چھپوا رہے جیہدے راہِیں شیعہ متوفی بارے سرٹیفکیٹ کہ مصدقہ شہادت موجب مرحوم دا حنفی ہو کے مرنا ثابت شدہ، ایس لئی اوہدی وراثت اُتے فقہ حنفیہ لاگُو، اِنج شیعہ بھراء بھین نوں آپنے برابر حصہ دیون توں بچ جاون گے۔ 
سگواں اِک لیٹر پیڈ ایسے پرِنٹر پہلاں وی پرِنٹ کیتا جیہڑا فقہ جعفریہ دے مفتی صاحب چھپوایا، حنفی متوفی پیو دے شیعہ ہوون دا سرٹیفکیٹ جیہڑا حنفی بھین نوں بھراء دے برابر حِصّے دا حقدار بناوے۔ 
سائلہ نوں کچہری چڑھ کے چھِبِیاں، اوہنوں حصّہ مِلے نہ مِلے، سرٹیفکیٹ دی فیس اگدوں ای تارنی پوے۔ 
نین سکھ حسین تے جیوں گھُن لگا رُکھ جیہڑا بھٹی دے آسرے کھلوتا، ٹیکی نہ رہی تے کھادھا کاٹھ بِسترے تے جا پیا۔ 
حسین نوں لہور ہُن غیر محفوظ لگے، اوہنوں محبو ب الحق دی فکر رہوے۔ 
بہوں محبوب الحق سوشل ورک دے ڈپلومے لئی کینیڈا جان لئی راضی ہویا۔ 
ایس ڈپلومے لئی کینیڈین سرکار سکالرشپ انائونس کیتا، شہزاد مغل دی گرِین اینڈ کلین سِٹی دی کوشش نال محبوب نوں ایہہ سکالرشپ مِلیا۔ 
بھٹی دا وچھوڑا جردیاں حسین لمّا پیا محبوب الحق دے دادا جی دِیاں ڈائرِیاں آہرے لگا رہوے جیہناں تے اوہنے نشان لائے، اوہ ایہہ بُدھوار، اگست پچھلے اگست وِچ اسیں سارا ٹبّر تے میرے سالے دے بال چُھٹِیاں وِچ شِملے گئے، میرے وڈے پُتر اقبال دا دوست منوہرلال وی ساڈے نال۔ 
اوتھے اساں ریڈیو تے خبراں سُنِیاں تے نہ اخبار دی طلب ہوئی۔ 
بالاں وِچ ایہہ ای بحث ہووے کہ وڈا فلم ایکٹر کیہڑا، چنگا کرکٹر کون تے سِنگر کیہڑا وڈا۔ 
اوتھے ای اگلے ورھے ڈلہوزی دا پروگرام بنیا، لہوروں پٹھانکوٹ تے پٹھانکوٹوں ڈلہوزی۔ 
ایہہ اگست دی گل جیہنوں پُورا ورھا گزر گیا۔ 
میں اج گھروں نِکلیا ای نہیں، باہر کیہ ویکھنا ماردھاڑ، چِیکاں، نعرے تے سڑاند بند بُوہے بارِیاں دِیاں وِرلاں راہِیںمینوں چھیک رہے۔ 
ریڈیو تے تازہ خبر کہ اج پاکستان دی پہلی دستورسازاسمبلی دا اِکٹھ ہویا۔ 
پہلی کارروائی ایہہ کہ محمد علی جناح نوں سرکاری پدھر اُتے قائداعظم منیا گیا۔ 
اتوار، دسمبر پھول بلڈنگ، گوالمنڈی لہور وِچ مولانا مودودی اسلامی جمعیت طلبہ دا اعلان کیتا۔ 
پھول بلڈنگ اوہ جتھے شمس العلماء مولانا ممتاز علی دا دارالاشاعت پنجاب، ایتھوں بالاں لئی ’’پھول‘‘ تے عورتاں لئی ’’تہذیبِ نسواں‘‘ چھپے۔ 
جیہڑِیاں مسلمان ماواں ’’تہذیبِ نسواں‘‘ پڑھیا، اوہناں آپنے بالاں لئی ’’پھول‘‘ ضرور خریدیا۔ 
ایہناں گھراں چوں بال مولوی دے مدرسے نہ گئے، اوہ سکولاں کالجاں وِچ پڑھدے مولانا مودودی دی اسلامی اِنشاء پردازی پڑھن لگ پئے۔ 
اسلامی جمعیت طلبہ اج جیہڑا نعرہ ماریا اوہ نویں ڈھنگ دا۔ 
میرا میواتی مُنشی مُشرف خاں پھول بلڈنگ دے نیڑے ای ہندوواں دے گھر اُتے قابض، اوہ وی پاکستان نوں تُرت اسلامی بنانا چاہوے، متے لہوروں نِکلے ہندو پرت نہ آون۔ 
اوہنے اج جیہڑا نعرہ تکبیر سُنیا، اوہ قدم قدم جہادی پریڈ، نع رہ تک بِیر تے اِنج ای اللّہ ہُ اک بر۔ 
پہلاں روایتی نعرے وِچ لفظ نعرہ ہوکدیاں لمکاندے، رُکے بِنا تکبیر تے اِنج ای اگوں سِدھے سائو ڈھنگ وِچ اللہ اکبر۔ 
ہفتہ، دسمبر بھاء جی مینوں مبارک دِتی، ’’آپنے چودھری صاحب پاکستان دے وزیرِ خارجہ بن گئے‘‘ سُن کے مینوں چودھری سرظفراللہ دِیاں گلاں چیتے آئِیاں جیہڑیاں اوہ کدی ہندو ججاں دے مسلماناں نال مندے ورتارے بارے پرچاردے۔ 
اکھے جے اک پارٹی ہندو تے دُوجی مسلمان، فیصلہ ہندو دے حق وِچ۔ 
جے دوویںپارٹیاں مسلمان، جیہڑی پارٹی دا وکیل ہندو، فیصلہ اوہدے حق وچ۔ 
خاص کر کے چودھری صاحب لہور چیف کورٹ دے چیف جسٹس سرشادی لال، جسٹس بخشی ٹیک چند تے جسٹس مہرچند مہاجن نوں نِنددے۔ 
چیف جسٹس سرشادی لال چودھری شاب دین کولوں چیف کورٹ دی ججی لئی چودھری ظفراللہ منگدا رہیا۔ 
چودھری صاحب سیالکوٹوں چودھری شاب دین دے رسالے ’’انڈین کیسز‘‘ لئی سب ایڈیٹر بن کے لہور آئے۔ 
بازار جج لطیف وچ اوہناں کرائے تے مکان لیا۔ 
وکالت اِنج چمکی کہ اوہ ا‫ لہور دے تنگ مکان چوں نِکلے تے ڈیوس روڈ دی وڈی کوٹھی وچ جا رہے۔ 
ممبر پنجاب لیجسلیٹو اسمبلی بن گئے۔ 
ایس توں مگروں نسبت روڈدا مجیٹھیا ہائوس، اوہناں دا گھر بنیا۔ 
گورنر پنجاب نال ملاقاتاں تے وائسرائے ہِند تائیں رسائی۔ 
چودھری صاحب دے سوہریاں چوں ماڈل ٹائون دا رہائشی حمیداللہ خاں میرا دوست جیہڑا چودھری صاحب دے سِکھر تائیں پَوڑی پَوڑی چڑھن دا گواہ۔ 
حمیداللہ خاں میرا کار ڈرائیونگ وچ اُستاد جیہنے آپنی اوپل وچ کشمیری لیڈر شیخ عبداللہ نوں وی ماڈل ٹائون وچ کار چلانی سکھائی۔ 
سیاست وِچ چودھری صاحب نوں چودھری شاب دین لے کے آیا تے چودھری صاحب اگوں سر مراتب علی دے پُتر سیّد امجد علی نوں سیاست وِچ تھاپڑ رہے۔ 
جاری جے ایہہ مادھو لعل حسین لہور دی ویل‘‘ ناول دا اک حصّہ ہے جیہڑا لڑی وار ’’وچار‘‘ لئی لکھاری آپوں دتای جے۔ 
ایس ناول نوں ڈھاہاں انٹرنیشنل ایوارڈ وی لبھا ہے۔ 
ناول نیو لائن، لہور چھاپیا ہے اتے ریڈنگز بکس گلبرگ، لہور ایس دا ویچن ہار ہے۔ 
تسی گھر بیٹھے ایس نوں ویب سائٹ توں آن لائن خرید سکدے ہو۔ 
زبیر احمد شامیں دفتروں گھر اپڑیا تاں وَوہٹی دسیا کہ سوسائٹی والے سدّا دین آئے سن اخے ست وجے محلے دا اکٹھ اے۔اچنبا 
تاں ہویا پر چنگا وی لگا چلو ہن محلے آلے جُڑ بیٹھن لگ پئے نیں۔ساریاں 
بلاکاں دیاں سوسائٹیاں سن تے اوہناںدے سارے مسلے اوہ حل کراندیاں پئیاںسن۔گلیاں 
پکیاں ہوون پئیاں،راتیں پہرے لئی پیسے پا کے چوکیدار وی رکھے جان لگے،سیورج ٹھیک ہو گے سن تے سڑیٹ لائٹاں لگن دی اُڈیک سی۔پر 
ساڈے بلاک دے مندے بھاگ، ایتھے اجیہا کجھ وی نہیں سی۔علاقے 
دا پرانا پنڈ ساڈے بلاک وچ ای سی۔آکھن 
نوںتاں تھاں شہری سکیم دا حصہ سی پر خالی پلاٹاں دے چھپڑ بنے ہوئے سن تے پنڈ دیاں سوڑیاں گلیاں وچ آٹے دیاںچکیاںتے رُوںپنجن دیاں مشیناںلگیاں ہوئیاںسن۔ 
مینوں چیتے اے ست اٹھ ورہے پہلاں جد اساں ایتھے پلاٹ لیا تاں مساں اک دو گھر سن تے رات نوں اُکا انھیرا ہوندا سی۔نہر 
دے نال ہوندیاں وی ایہ تھاں لہوروں باہر جاپدی سی۔ہن 
تاں لہور شہر نوں اگ لگ گی اے تے اپنیاں ای گلیاں تے سڑکاں سیہانیاں نہیں جاندیاں۔ 
تے لہور شہر شطان دی آندّر وانگ ودھی جاندا اے۔میری 
ووہٹی جیہڑی سکولے اُستانی اے، شامیں بالاں نوں ٹیوشناں پڑھا پڑھا تے کمیٹیاں پاپا کجھ پیسے جوڑے تے اساں ایس نویں اُسردی سرکاری سکیم وچ اوکھے سوکھے ہو کے پلاٹ خرید لیا۔رشتے 
داراں تے بیلیاں آکھیا تہاڈا دماخ تاں ٹھیک اے اینی دور۔ 
پر پھیر جدوں اک بنک دا بندہ وزیر اعظم بنیا تے اوس کاراں تے مکاناں لئی سوکھیاں قسطاں اُتے قرضے دینے چھوہے تے اساں انگاں ساکاں توں کجھ پیسے اُدھار لے تے کجھ بنک توں قرضہ لے پنج مرلے دے پلاٹ اُتے رہن جوگی تھاںچھت لئی۔دوچار 
ورھیاں وچ اجیہی اگ لگی تے پلاٹاں دے مُل انج ودھے کہ میری ووہٹی رشتے داراں نوں مان نال ملن جُلن لگی۔پر 
ساریاں شہری سہولتاںاجے نہیںآئیاں سن۔بڑیاں 
اوکڑاں نال عرضیاں پا پا ،سفارشاں لبھ لبھ ،وڈیاں دے دے مساں سیورج ٹھیک ہویا ۔نہیں 
تاں خالی پلاٹاں وچ سیورج دا پانی کھڑا ہون نال مکاناں دیاں نیہاں وچ پانی جان لگ پینا جس نال فرش بیٹھ جاندے سن۔ہن 
ٹٹیاں گلیاں نوں پکیاں کرن اُتے زور سی۔ 
جدکجھ گھر چھتے گئے تاں محلے دی شکل بنن لگی،اک دو سٹریٹ لائٹ دے بلب وی پتہ نہیں کنج لگ گئے تے اچن چیت پلاٹاں دے پاہ ودھے تے اک دو گھراں دے وسینک پلاٹ ویچ کے ہور اگاں تر گے ۔مُڑ 
اک دو ورھیاں پچھوں ویہندے ویہندے کئی مکان اُسر پئے۔جد 
وہی پنجی مکان بن گے تے ڈر وی ودھ گیا۔جد 
دو چار گھر سن تاں پھیر بوہتے لوٹا چور سن۔سیورج 
دے ٹکن چوری ہوندے سن۔گیٹ 
تھلیوں ہتھ پا کے پانی دے پائپ کٹ لے جاندے سن۔جد 
اسیں مکان پایا سی اودوں وی چوریاں ہوندیاں سن۔اٹاں،سیمنٹ 
تے دوجے سامان دی سانبھ کرنی پیندی سی۔تے 
ایس لئی ٹینٹ لگوا اک بندے نوںچوکیدار رکھنا پیا جس دا کم بس ایہہ سی پئی مزدوراں تے مستری تے اکھ رکھے تے رات نوں چوکیداری کرے۔پر 
ہن پچھے جد محلے دی اک زنانی کولوں موٹر سیکل آلے مُنڈے پرس کھویا تاںساریاں نوںجاگ آ گی۔ 
اکٹھ وچ جاندیاں میرے دل وچ ایہہ ای گلاںسن۔وہی 
پنجی گھراں چوں مساں ادھیاں دی جی آئے سن۔جیہناں 
وچ اک دو وکیل سن تے ودھ ودھ کے گلاں کردے تے صلاحاں دنیدے پئے سن۔دو 
چار ہٹوانیے سن،اک دو وپاری تے کجھ میرے ورگے سرکاری ملازم۔سبھ 
توں پہلاں سوسائٹی بناون دا ہوکا دتا گیا،صدر سیکٹری،خزانچی متھے گے۔اک 
مسلہ پانی داسی۔جد 
گھر تھوڑے سن پانی دا مسلہ نہیں سی پر ہن گرمیاں وچ مر کے پانی آندا سی۔لوکاں 
پانی کھچن دیاں موٹراں وی لائیاں ہویاں سن پر پر پھیر وی مسلہ اوتھے ای سی۔ 
چوریاں دا سارا دوس خالی پلاٹاں وچ رہندے جھگیاں والیاں اُتے مڑھ دتا گیا۔بھاویں 
پورے محلے وچ ایہہ گل دُھمی پئی سی جس مُنڈے محلے دی زنانی کولوں پرس کھویا اوہ پراپرٹی ڈیلر دا مُنڈا سی تے جس نوںلُٹی زنانی سیہان وی لیا پر مُنڈے دے پیونے زنانی تے اوس دے خصم دیاں منتاں ترلے کر کے ایس گل نوں ڈھپ دتا تے ہن ودھ چڑھ کے جھگیاں والیاں دے بر خلاف بول رہیا سی۔’ 
بڑا گند پایا ہویا اے ایہناں جگیاں آلیاں۔ 
سبھ توں اوہناں دے شناختی کارڈ لوو تاں جے جد چوری ہووے اوہناں نوں چیک کیتا جا سکے‘۔میں 
ہولی جیہی گل کیتی شناختی کارڈ ماتڑاں کول کتھے ہونے نیں۔پھیر 
اوہناں دیاں زنانیاں بارے گلاں ہوون گل پیاں کہ رات نوں گڈیاں آوندیاں نیں تے ایہناں جھگیاں توں زنانیاں جاندیاں نیں۔کئی 
چسکے لے لے ایہہ گلاں سُنن لگ پے تے اکٹھ وچ اک دم جان جیہی پے گی ۔کئی 
بڑے حران ہوئے پئی ایہہ گل سچی وی اے؟ پھیر سارے پراپرٹی ڈیلر دی ہاں وچ ہاں رلاون لگ پئے تے ایہہ متھیا گیا پئی اوہناں کولوں شناختی کارڈ لئے جاون تے کجھ دی ڈیوٹی وی لا دتی گی۔اخیر 
گل مجھاں دی ہوون لگ پئی۔کئی 
تھاواں تے وچ وچ گجراں مجھاں رکھیاں ہوئیاں سن۔جس 
پاروں گلیاں وچ گوہ پیراں ہیٹھ آوندا سی۔ 
کئی تھاواں تے گٹر بند سن کیوں جے لاگے مجھاں بنّھیاں ہویاں سن۔پھیر 
گند پاروں مچھراں تے مکھیاں دی موج سی۔اُنج 
بھاویں ادھا محلہ ایہناں توںددُھ لیندا سی پر ہن سارے ایہناں مجھاں نوںکڈھن اُتے اک مُٹھ سن۔ایہہ 
متھیا گیا پئی ٹاون کمیٹی دے افسر نوں عرضی پائی جاوے گی تے محلے وچ رہندے کجھ وکیلاں نے ایس مسلے نوں عدالت وچ لے جاون دا ڈروا وی دے دتا۔اک 
دو بندے گجراں دے جانن والے بیٹھے سن تے گل اوہناں نوں سناون لئی کیتی جاندی پئی سی۔ایہہ 
وی پئی دس بارھاں ورھے پہلاں جد ایہہ سکیم بنی، پلاٹ تے سڑکاں بنیاں ، مجھاں نوں کڈھیا گیا تے گجراں مجھاں چُھڈان لئی دھاوا کیتا تے سرکاری بندیاں گولی چلا دتی تے گجراں دا اک بندہ ماریا گیا تے ایہہ کم توڑ نہ چڑھیا۔تے 
گل عدالت وچ لٹک گی، ہن وسوں ودھدے پئی، مجھاں رکھناںغیر قنونی سی تے مجھاں نوںکڈن دا پکا متا پکا یا گیا۔ 
میں ایس گل دی بوہتی حامی نہ بھری پر اوہناں نوں نہ وی نہ کرسکیا۔شہراں 
وچ مجھاں تاں نہیں ہوندیاں؟ ایہنے ورھیاں وچ مینوں ایہناں مجھاںدا خیال وی نہ آیا ۔مینوں 
چیتے آیا جد اسیں نواں نواں گھر پایا سی تے ماںشام نوںدوجی منزل دے ٹریس توں گلی وچوں مجھاں لے لنگھدے گجرنال گلاں کردی ہوندی سی۔ 
اوہ بُڈھیرا جیہا سی تے روز گلی وچوں خورے مجھاں نوںکتھے چران لے جاندا سی۔ 
نسدا جاندا اوہ مجھاں دوالے انج نظریں آوندا جیویں نسدا نہیں تیردا پیا ہووے تے مجھاں نوںولاوندا اوہ مُڑدا گھمدا اُڈا جاندا ۔پیریںمیکشن 
پرانے جہیے ، تیڑلکد ی تے ہتھ وچ پتلی جیہی سوٹی۔ 
اوہنوں ویکھ ہمیش میرا ہتھ آپ مہارے متھے نوں سلام کرن لئی اُٹھ جاندا تے اوہ بہوں خُشی نال ہوا وچ اُڈدے جاندے ایہدا جواب دنیدا۔مجھاں 
نال وگدے کول کدی اینا ویلا نہیں ہوندا سی پئی اوہ کھلو کے میرے نال گل ماںکول پنڈ وچ پیراںبا غ گُرداسپور گھریں مجھ وی سی تے ماں مجھ دیاں گلاں وی کردی ہوندی سی۔پر 
شہراں وچ مجھاں تاں نہیں ہوندیاں نا؟ راتیں میں چرکے تیک مجھاں بارے سوچدا رہیا۔اینے 
ورھے لنگھ گے مینوں ایناں مجھاں دا خیال کیوں نہیں آیا۔مینوں 
اپنی گلی وچ گوہیا بھیڑا کیوں نہیں لگدا؟ ؓبُڈھے گجر نال میں ہمیش سلام کیوں لیندا آں ؟ میں کیوں چاہنداں آں پئی اوہ کجھ چر کھلووے تے میں اُس دی سکھ ساند لواں۔ 
روز وانگر رات دی روٹی کھاون پچھوں اُتلی منزل دے ٹریس آ بیٹھا۔ادھ 
جیٹھ تے سارے دن دی انتاں دی گرمی پچھوںہن ہولی ہولی وگدی ہوا چنگی لگی۔ 
ساڑ کد دا مُک گیا سی تے ہن سی رات ہوا ۔ 
ایویںپتہ نہیں کتھوں بدلاںدے ٹوٹے آئے تے ہوا وچ ماڑی جیہی ٹھنڈ دی کنی سہی ہوئی۔میری 
وہٹی جھٹ آکھیا ’کتھے مینہہ پیا اے۔‘ 
پر مینوں ہوا کنی وچ کوئی پرانی خشبوئی آئی۔میں 
وہٹی نوں آکھیا ،مینوں چاء ایتھے ای لیا دے۔کجھ 
چر ایتھے ای بیٹھاں گا۔ 
ہوا سہجے سہجے ترکھی ہوئی تے ہور ٹھنڈی جیہی لگی۔ 
جیٹھ وچ ایہہ ہوا ربّی دات اے۔وگدی 
ہوا نے اک پرانی ہوا دی یاد نوں موہرے لا دھریا ۔سرگھی 
توںاگدوں جُھلدی ہوا دی یاد، جیہڑی نت ٹھنڈنگھی،سج جمی،نویں نرول تے نتھری ہوندی اے ۔ 
مُکدی رات دی ایہہ وا رات دی ات سوہنی گھڑی ہوندی اے تے بندے دی روح آوندے دن دی آس نال بھر دنیدی اے۔ 
جوں جوں رات لنگھی تیوں تیوں اچیت وچ کس کے بنھیا ورھیاں بدھیاں یاداں دا اٹیچی کیس اچن چیت اک دم کُھل گیا تے سبھ پرانا باہر ڈگ پیا۔ 
میں مساں چھیویں ستویں وچ پڑھدا ساں۔دو 
چار ورھے پہلاں اسیں ایتھے کرشن لہور چاچے کول آ گئے، پیو ایویں کجھ چر لئی بمار ہویا تے مُڑ سدا لئی اکھاں میٹ لیاں۔ماں 
نے ڈری بلی وانگ بالاں نوں پینڈے ہیٹھ لُکو لیا۔ 
ٹابری نے اک کمرا دوجی منزلے پا دتا تے کجھ خرچا لا دتا۔بھرواں 
وچ میں وڈا ساں،ایس لئی چاچی گھر توں باہر دے سارے کماں لئی مینوں ڈاہ لیا تے گھر دے کماں لئی میری وڈی بھین مفت دی کامی لبھ گئی۔چنگی 
گل ایہہ سی اسیں سارے سکولاں وچ پے گے تے سارے کہندے سن،پڑھ جان گے تے کجھ بن جان گے،ویلا اوکھا اے پر لنگھ جائے گا۔ 
اک دن چاچی نوں پتہ نہیں کیہ چاہ چڑھیا اوس پنڈوں مجھ منگا پیر مکّی شیخوپورے توں اگانہہ وڈی نہر اُتے ساڈی ٹابری دی چوکھی زمین سی جیہڑی مُڑ سانبھی نہ گئی کیوں جے سارے شہراں وچ رہندے سن تے مُڑ نویں پیڑھی ویچ کھا چھڈی۔ 
پر اودوں زمین ہے سی تے شیرا کنک چول ،گنے تے ہور شیواں لیائی رکھدا سی۔چاچی 
نوں خالص دُدھ دا بڑا رولا سی۔پہلے 
میں سویر شام ڈول لے کے گجراں کولوں ددھ لین جانا پر چاچی کہنا تینوں پتہ نہیں لگدا اوہ پانی پا دیندے نیں۔میںہمیش 
اوہناں دے چون توں اگدوں ای جاندا ساں پر اوتھے اینیاں ولٹوہیاں ہوندیاں سن پتہ نہیں چلدا سی اوہناں وچ پہلے توں پانی ہے یاںنہیں جد اوہ ایہناں ولٹوہیاں وچ دُدھ چوندے سن۔بھاویں 
ایہ گجر ساڈے گھر دے نال ہی گلی توں پار رہندے سن۔وڈے 
پکے ویڑھے وچ مجھاں بنیاں ہونیاں تے پچھے ایہناں دے گھر سن۔ 
اودوں کرشن نگر وچ مجھاں رکھن دی منائی نہیں سی ۔ایہہ 
سٹھ دے دہاکے دا اخیر سی۔پھیر 
ساڈے ویہندے ویہندے سڑکاں پکیاں ہوئیاں،سیورج آیا تے اخیر ستر دی پوند وچ گیس وی آ گئی۔اک 
دن سکولوں گھر آیا تے شیرا آیا ہووے تے گھر اگے مجھ بنی ہووے۔محلے 
دے بالاں اوس دوالے گھیرا کیتا ہویا سی تے بڑیاںشونق بھریاں اکھاں نال مجھ نوں ویکھی جا رہے سن۔نو 
یں تھاں پاروں مجھ کجھ حریانی نال تکّے پئی تے اُکھّڑی اُکھّڑی ،چنتا وند تے ڈری ڈری جیہی جاپی۔اک 
واری تے مینوں وی مجھ دا چاہ چڑھ گیا شیرے مینوں ہلہ شیری دتی پئی اوس دی پٹھ تے ہتھ پھیراں۔مینوں 
رتاّ سار نہ ہوئی پئی ایس چاہ دا مُل وی مینوں تارنا پینا اے تے مجھ دی بھال سنبھال میرے پیٹے پے جانی اے۔ 
چاچی مینوں جٹ پیسے دے سیکل اُتے توریا مجھ لئی پٹھے لیاون لئی۔ 
دوپہر دی روٹی پچھوں شیرے پنڈ تر جانا سی۔ 
شیرا جد آوند سی اوس نوں باہر منجی ڈاہ دتی جاندی سی۔اوتھے 
ای اوس روٹی کھانی۔لوڈھے 
ویلے چاچے دفتروں آونا شیرے نال کناں چر زمیناں دا لیکھا جوکھا کرنا تے مُڑ اوس نوں راہ دا خرچ دے شیرے دی ٹھیل سیوا میں ای کردا ساں۔اوس 
نوں روٹی کھوانی،سگٹ چاء دا دھیان رکھنا میرے ذمے شیرے مینوں کول بٹھا کے مجھ بارے اک اک گل سمجھائی۔کیوں 
جے میں نکّا ساں ایس لئی مجھ نوں پھران جوگا نہیں ساں۔ـ’ 
ہفتے یاں دو چار دناں پچھوں مجھ نوں نہانا ضروری سی۔پٹھے 
سابت وی دینے نیں تے کٹے ہوئے وی۔گتاوا 
چوہن توں پہلاں پانا اے، شٹالا،ونڈ، پٹھے ، کھل بنولا ایہہ ایہناں دی خوراک اے۔تے 
اخیر وچ مجھ نال پیار کریں گا تے ایہ پیار کرئے گئی، رج ددھ وی دئے گئی،اڑی نہیں کرے گئی،تے چاچی وی خُش رہے گئی۔اوس 
ہس کے مینوں چھیڑیا۔ 
اخیری گل ایس نوں کدی بُھکھی نہیں رکھنا نہیں تاں تینوں نیڑے نہیں لگن دے گیــ۔‘ 
شاماں تیک میں ایدھر اودھر دے کماں وچ رُجھیا رہیا پر مینوں مجھ دا ہر دم خیال سی۔میں 
اگدوں ای اوس لئی پٹھے تے ہور شیواں لے آیا ساں تے گوانڈھی گجراں وی کجھ پٹھے مُفت دے دتے سن۔شامیں 
میں رحمت گجر نوں بُلا کے لیایا تے اوس مجھ چوئی۔ 
پہلاں چوکر تے کھل وڈھی پرات وچ پائی اوس رج کے کھادھی تے پھیر رحمت نے اوس دیاں پچھلیاں دویں لتاں رسے نال اِنج جوڑ کے بنھ دتیاں تاں جو دُوھ چون لگیاں اوہ دولتّی نہ مارے۔ 
پھیر اوس نے مینوں مجھ نوں پسمان داولّ دسیاتے آکھیا جد مجھ پسم جائے پھیر مینوں دودھ چون لئی سدّ لیں۔ 
مجھ چون لگیاں رحمے مینوں کول بٹھا لینا تے پہلیاں اک دو دھاراں میرے مونہہ وچ مارنیاں۔پنجاہ 
ورھیاں پچھوں وی مینوں کچے دودھ دا سواد چیتے اے۔ 
پر اصل اوکھ گھڑی تاں رات نوں آونی سی۔مینوں 
چاچی بُلا آکھیا’ توںرات نوں مجھ دی راکھی لئی باہر سونا اے۔‘ 
اوس مینوں منجی وے دتی تے آکھیا بسترا ماں کولوں لے لواں۔سویرے 
میں مجھ نوں پٹھے پانے، پسمانا تے رحمے کولوں چوان پچھوں سکول جانا سی۔مینوں 
ایس کم دا ایناں بھار نہیں سی میں تاں ساری رات اکلّے باہر سونّ توں ڈردا ساں۔نوں 
دس وجے ای میں منجی ڈاہ کے باہر سون لئی آ گیا۔ساہمنے 
گوانڈھیاں دے گھروں ریڈیواُتے ہندوستانی گانیاں دیاں واجاں آندیاں رہیاں۔ہولی 
ہولی گھراںدیاںبتیاں بُجھیاں ۔انت 
سارے گھراں دیاں بتیاں بُجھ گیاں تے مینوں وی نیند آ گئی۔مجھ 
دی سیوا پاروں تے بزار دے چکر لا لا کے مینوں تھکیواں وی سی۔ 
پر پھیر پتہ نہیں رات دے کس ویلے میری اکھ کُھل گئی۔تے 
میں مونہہ اُتوں چادر ہٹا کے انھیرے وچ ویکھن دا آہر کیتا۔ 
گلی اُکا سُنج مسان ۔مینوں 
پتہ سی محلے دے کجھ مُنڈے بڑے بدنام سن تے دوجیاں مُنڈیاںنال ’فعل کردے‘ـ٭ سن۔اودوں 
بندھ توں پار اُجاڑ سی تے کھوہ تے پلیاں ہوندیاںسن۔ 
کئیاں وڈے مُنڈیاںنکیاں نوںولاّ کے لے جانا تے ’فعل کرنے‘۔کئیاں 
پھڑے وی جانا، کُٹ وی کھانی تے کئیاں لسیّاں روز قابو آ جاونا۔ 
ایویں لگا کوئی دوروں مینوں ویکھدا پیا اے۔ 
میں جھٹ مونہہ اُتے چادر لے ڈر نوں ولان دا کیتا۔ 
کدی پیراں دی ہولی ہولی واج آوے۔ 
میں دڑوٹ کے پیا رہیا ۔ 
جے ناجی آ کے مینوں پھڑ لیا تے میری واج ای نہیں ناجی ساڈی گلی دا سبھ توں بدنام مُنڈا سی۔نشیّ 
وی کردا سی۔سُوٹا 
عام لبھ جاندا سی۔بند 
وں پار کھواں اُتے بھنگ وی گھوٹی جاندی سی۔ 
وارث شاہ وچ حجریاں فعل کردے مُلاّں جوترے لاوندے واہیاں نوں‘ میری نیند اُکا اُڈ گئی تے پتہ نہیں کنی دیر ڈریا جاگدا رہیا۔پھیر 
ہولی ہولی ہوا وگنی چھوہی تے مینوں لگا رات ہن مُکن والی اے۔سرگھی 
توں اگدوں دی ہوا، جو میں کئی میہنے ہنڈھائی،سیال وی ہنال وی۔ 
اچن چیت مینوں مجھ دا خیال آیا تے میرا ڈر لہہ گیا۔مجھ 
میرے نال ای تاںبدھی ہوئی سی۔تے 
میں نیجھ لائی تے اوہدی جگالی دی واج آئی۔اوہ 
جاگدی پئی سی تے پھیر اوس اُٹھ کے میرے ول ساہ سُٹیا تے گل دا سنگل ہلایا۔ہیں 
میرے نال تاں جیوندا جاگدا جی اے مینوں ڈرن دی کیہہ لوڑ اے۔دوروں 
کسے گھروں کھنگھن تے بتی جلان دی واج آئی۔ 
نلکیاں چوں پانی ڈگن دی۔کجھ 
گھراں دے بُڈھے بابے نماز لئی تیاری پھڑدے ہونے چودھری فضلین تے حاجی کمال دا تے ساریاں نوں پتہ سی۔ 
ہوا دے بُلھے آونے تے واورولیاں وچ دور گلی مینوں ہوا دے ہتھ دسنے ۔کنّی 
وی گرمی ہووے رات دی اخیری ہوا ہمیش ٹھنڈی ہوندی اے۔ہولی 
ہولی گھراں چوں آوندیاں واجاں ودھدیاں گئیاں،پیراں دیاں، بوہے باریاں کُھلن دیاں تے پھیر مسیت توں بانگ دی واج نے رات مُکا دتی۔ 
میں مونہہ توں چدر لائی تے اُٹھ کے بہہ گیا،مجھ ساہمنے کھلوتی مینوں تکدی پئی سی۔ 
پہلی وار میں اوس نوں نیجھ نال تکیا۔ 
اوہ مدھرے قد دی بھاری مجھ سی۔چُپ 
تے اُداس موٹیاں اکھاں،سنگھ اُتانہہ نوں ولے ہوئے ۔اوس 
دے گلھ وچ سنگل تاں سی پر اوس دے مونہہ اُتے وی اکھاں توں ہیٹھ رساّ ول کے اک طراں مونہہ بنھیا ہویا سی تے اوہ رساّ وی گل وچ سی۔میں 
اگانہہ ہو کے اوہدا اوہ رساّ کھول دتا ،جس نال اوہ سوکھی جیہی ہو گئی تے اوس اپنا مونہہ میرے جسیّ نال رگڑیا جیویں لاڈ پئی کردی ہووے۔میں 
مونہہ اُتے چدر لئی تے نچنت ہو کے سوں گیا۔مُڑ 
مینوں سویرے ماں نے ای جگایا تے میں مجھ نوں پٹھے پاون تے پسماون دے آہرے جا لگا۔ 
اٹھ، دس میہنے میں اِنج ای روز باہر سوندا رہیا۔میں 
اک نواں کم پایا۔ 
اگلی راتیں مجھ دا سنگل لما کیتا تے اپنی منجی گھر دی نالی اُتے ڈاہ لئی ۔منجی 
دے دو پاوے کھبے ہتھ ول گھر دی باہرلی کندھ نال وگدی نالی دی پٹّی اُتے پھسا دتے مجھ نوں اپنے ساہمنے کر لیا۔ 
ہن منجی کندھ نال لگی ہووے تے مجھ ساہمنے۔جیویں 
مجھ دا اوہلا کیتا ہووے۔پر 
ایس نال مجھ میرے بہت نیڑھے ہو گئی تے اوس میرے جسّے اُتے مونہہ لیا کے جگالی کرنی تے مینوں ساری رات اوس دے ساہواں دی واج آوندی رہنی۔اوہدے 
ساہواں وچ مینوں پانی دی واج آونی۔سرگھی 
اگدوں ہوا جُھلنی تاں مینوں سمندراں اُتے وگدی ہوا دے سُفنے آونے،نہراںوچ مجھاں نال نہاوندیاںدے۔ذری 
اکھ کُھلنی اوہدا ساہ میرے اُتے ہونا۔ 
میرے سارے ڈر لہہ گئے تے میرا تے اوس دا عجب جیہا سانگا بن گیا۔ 
میں سکولوں آونا تے اوس مینوں اُڈیکدی ہوونا،میں اوس دیاں نظراں ساہمنے ہوونا تاں ای اوس کھاونا،میں نال بیٹھا ہوواں تاں اُس دودھ چواونا۔رات 
اوس میرے منجی نوں ساہمنیوں اِنج ول لینا پئی کوئی میرے نیڑھے لگن جوگ نہ ہونا۔ 
پھیر اک دم رولا پے گیا مجھاں کڈھن دا۔ 
گجراں چاردیواری کرائی پر پھیر وی سرکار نہ منیّ۔چاچی 
نوں دُدھ دا بڑا آرام سی۔ 
پر چاچا بڑا دبچو سی اوس جھٹ نہ لایا شیرے نوں سدّیا تے مجھ کھول اوس نوں پھڑا دتی۔اوس 
راتیں گھروں باہر شیرا ای سُتا تے اوس سوختے سوختے مجھ نوں پیدل پنڈ لے کے جانا سی۔مونہہ 
انھیرے میں دودھ چوایا تے میرا رون نکل شیرا حریان رہ گیا۔اوس 
روٹی ٹکر کھاہدا ، کجھ نال بدھا تے رمکے رمکے مجھ نوں توردا لے تریا۔ 
میں سکولوں چھٹی کیتی تے شیرے نوںلاٹ صاحب دے دفتر تیک چھڈن ایآ ۔مجھ 
کنا چر میرا ہتھ چٹدی رہی تے میں وی اوس نوں کئی وار چمیا۔بس 
سرگھی توںاگدوں جُھلدی ہوا دی یادرہ گئی، جیہڑی نت ٹھنڈنگھی،سج جمی،نو یں نرول،نتھری ہوندی اے۔ 
محلے دے اوس اکٹھ دے کجھ دناں پچھوں اک دن گھروں باہر شامیں رولے دیاں واجاں آئیاں۔ 
میں اجے دفتروں آیا ای ساں۔ 
میں جھٹ بوہا کھولیا تے ساہمنے گلی چوں پُلس دیاں دو تن گڈیاں لنگھیاں،پھیر اک ایمبولنس، پھیر کجھ پیدل پُلسیے تے سادے کپڑیاں وچ کجھ عملہ فیلہ، جیہناں ہتھ وچ فائلاں پھڑیاں ہوون، تے پھیر مجھاں دی ہیڑ،ایہنیاں مجھاں کتھوں نکل آئیاں، نالو نال گجراں دے مُنڈے بھجدے پئے سن،تے اخیر اُتے مینوں اوہ گجر نظریں پیا جس نال میں سلام دُعا لیندا ہوندا ساں۔اوہ 
ڈوربھورا جھلیاں ہار مجھاں پچھے نسّی جاوے پیا تے اوس مینوں تکیا وی نہ۔اخیر 
اُتے پھیر ایل ڈی اے تے کارپوریشن دیاں گڈیاں کنے ڈھیر سارے بندے اوہناں دے پچھے پچھے رولا پاندے آوندے پئے سن۔پُلسیے 
ہتھاں وچ پھڑے پستول تے بندوقاں ہوا وچ لہراندے پئے سن۔ 
میں اوہناں نوں گلی وچ جاوندے تکدا رہیا۔جد 
سارے لنگھ گئے تے اک دم پتہ نہیں کتھوں اک مجھ جیہڑی راہ بُھل ہوگئی ہونی اے گلی دی سجیوں نکلی،اوہ پونچھلی ہووے تے گواچی ایدھر اودھر تکے پئی۔ 
پچھے پچھے بندے نسدے نکلے تے اوہ ہفی سدھی میرے ول آئی ، ساہواں دی ہواڑ مینوں وجھی، میں اج تیک مجھاں توں نہیں ڈریا،تے اوہ ایویں اک پل میرے ول ویکھ اجھک گئی،اوہو صدیاں بدھیاں چپُ، نمان اُداس اکھاں۔ 
عامر رضا ناں ابو خراسانی سی پر اوہ کمانڈر ابو ابو دے ناں نال مشور ہو گیا ۔اوہدے 
کئی سنگی طالبان ایس گل توں پریشان سن کہ او ہنو ں اینی شہرت کیویں مل سکدی اے کیوں جے اوہ ساریاں تو ں نکما تے ڈرپو ک سی ۔پہلے 
گروپ وچوں اوہنوں ایس لئی کڈھ دتا گیا سی کہ اوہنوں کئی ٹرینگز مگروں وی ایکسپلوز ڈیوائس بنانی نہیں آئی۔ 
دوجے گروپ نے اوہنوں ایس لئی کڈھیا کہ اوہدی بنائی ہوئی خود کش جیکٹ کدی وی ٹائم تے نیئں پھٹی تے کئی خودکش بمبار جنت دی بجائے جیل وچ اپڑ گئے سن ۔تیجے 
گروپ وچ اوہدی ڈیوٹی اک اجیہی راہ تے ایکسپوز ڈیوائس لاون دی سی جتھوں سیکورٹی فورس دا اک قافلہ لنگھنا سی ۔جس 
ویلے اوہ ڈیوائس لاون لگا تے اوہدے ڈھڈ وچ ایسا مڑوڑ اٹھیا کہ اوہ جاڑے پھرن چلا گیا تے اینی دیر وچ سیکوڑی فورس دا اک دستہ اوس تھاں تے اپڑ گیا تاں جے رستے نوں محفوظ کر سکے ۔جدوں 
اوہ فارغ ہو کے پرتیا تے سکیورٹی دے دستے نوں ویکھ کے اوہنے ڈیواس سُٹ دتی تے لکدا لوکاندا اوتھوں کسی طریقے نال نس گیا۔ 
ایس واقعہ دا نقصان اوس آپریشن دی شکل وچ ساونے آیا سی جہیڑا سکیورٹی فورس نے اوہدے علاقے وچ شروع کر دتا سی ۔آپریشن 
وچ اوہدہ پورا گروپ مک گیا سی پر اوہ کسی نہ کسی طریقے جان بچا کے نٹھ گیا سی ایہہ ای وجہ سی کہ اوہ ہن تیکر کئی گروپ بدل چکیا سی ۔ 
ایہہ شہرت اوہد ے ہتھ ربوں ای لگ سی ۔ایس 
شہرت دی وجہ ایک امریکی شہری دا اغوا سی جیہڑا اوہدے ہتھ انج ای آیا سی جیویں انھے ہتھ بٹیرا لگ جاوے ۔ایہہ 
گل ایس ویلے دی ای جدوں امریکہ نے اسامہ بن لادن دے سر دامُل پنجی ملین ڈالرز لایا سی ۔بابا 
جارج جیہڑا امریکی ڈریم لائف دے مزے لے چکیا سی ،اوہدی گھر والی الزیمس دی مریض ہو کے فوت ہو چکی سی تے بال کدوں دے چھڈ کے اپنے اپنے کماں تے لگ گئے سن ۔جدوں 
بابے جارج نے ایہہ اعلان سنیا تے اوہدی رگاں وچ اوہدے لکڑ دادے جارج اول دا خون ابالے کھاون لگ پیا ۔اوہ 
جارج اول جیہڑا اپنے ویلے دا مشہور بانٹی ہنٹر سی جیس نے کئی ڈاکو پھڑ کے پلس دے حوالے کیتے سن ۔بابے 
جارج نے سوچیا کہ گھر وچ بیہ کے مرن نالوں چنگا جے کہ اوہ اسامہ دی بانٹی ہنٹنگ ای کر لیوے ۔ 
اوہنے اپنے ابالے کھاندے خون نوں ٹھنڈا کرن واسطے سامان بنھنیا تے اپنے لکڑدادے دی بندوق جھاڑ پونج کے صاف کیتی تے خوش بختی دی نشانی دے طور تے نال رکھ کے تاجکستان دے راستے افغانستان اپڑگیا ۔ 
کئی مہینے اوہ افغانستان دے پہاڑاں دی خاک چھان دا رہیا۔اوہدے 
کول جہیڑی جمع پونجی سی اوہ مک گئی تے مقامی لوکاں نے اوہد سامان لٹ لیا ۔دھکے 
کھاندا تے بھکا مر دا اوہ اک رات افغانستان دا بارڈر ٹپ کے شمالی وزیرستان اپڑیا ۔ایہہ 
اوس رات دی گل اے جدوں کمانڈر ابو ابو ہجے کمانڈ ر نیئں بلکہ صرف ابو خراسانی سی ۔اوس 
رات اوہدے کمانڈر نیں اوس نوں پہرے تے کھڑا کیتا سی تے اوہ اپنے جوٹی داراں کوں لکدا لوکاندا جھاڑیاں وچ سُتا ہویا سی ۔بابے 
جارج داپیر بے دھیانی وچ اوس دے جُسے تے جا پیا تے اوہ اک چیخ مار کے اٹھیا ۔بابے 
جارج دی لمبی ڈاڑھی ویکھ کے اوہ اوہنوں کوئی اپنا ای سنگی سمجھ بیٹھا۔جداوہنے 
چائنہ دی بیڑی دا چانن کیتا تاں اوہنوں پتہ لگا کہ ایہہ بابا طالب نہیں بلکہ کوئی غیر ملکی گور اے۔اوہنے 
چھیتی نال اپنی بندوق اوہدے اُتے تان لئی ۔بندوق 
ویکھ کے بابا جارج ـ’ڈونٹ شوٹ ڈونٹ شوٹ‘ دی کھپ پاون لگ پیا ابو خراسانی نے اک ہتھ نال بندوق سانبھی تے دوجا ہتھ اوہدے منہ تے رکھ دتا ۔بڈھا 
بڑی اوں آں کردیا رہیا پر کمانڈر خراسانی نے ہتھ دبائی رکھیا ۔فیر 
اوہنے بڑی کوشش دے نال اوہدیاں مشکاں کس لیاں ۔پہلا 
ں اوہدا دل کیتا کہ اوہ چھیتی نال جا کے اپنے کمانڈر نوں دسے تاں جے اوہنو ں شاباش ملے پر فیر اوہ رکیا تے کجھ سوچن لگ پیا۔بڑی 
چر بعد اوہنے ، بڈھے نوں جھاڑیاں وچ لکویا تے واپس اپنی تھاں تے چلا گیا۔پورا 
دن اوہ بڈھے دے بارے سوچدا رہیا ۔اوہنے 
اپنے سنگی ابو ضرار نال گل کیتی ابو ضرار اوس دی پرچھائیں سی ۔اوہ 
وی ہن تیکر کئی گروپ بدل چکیا سی ۔اوہدے 
دل وچ غازی بنن دا جذبہ سی نہ کہ شہادت دی تمنا۔ 
ابو ضرار نے بوہت سوچ وچارکرن توں بعد صلاحح دتی کہ اوہ اویس گورے دا کسی نوں پتہ نہ لگن دیوے ۔ 
دوہاں نے بڈھے نوں اوتھوں کسی ہورتھان تے اپڑا دتا ۔کئی 
دناں تیکر اوہ چپ وٹ رکھی ۔اوہناں 
نے اپنے ترجمان دے فون وچوں میڈیا دے نمبر چوری کر کے جارج دے اغوا دی خبر دتی اوہدا پہلا رابطہ سی این این دے رپورٹر نال ہویا جس نے اپنے ٹرانسلیٹردی مدد نال اوہناں نال گل کیتی ابو خراسانی نے کئی واری اویس نوں اپنا ناں دسیا سی پر جدوں رپورٹ نشر ہوئی تے اوہد ناں بار بار ابو ابو دے طور تے لیا گیا سی طالبان حلقاں وچ اک نواں ناں آن دی وجہ توں کھلبلی مچ گئی سی پاکستان دے کئی چینلاں نے وی نویں گروپ دے ساونے آون نوں اچیچ کروریج دتی ۔کئی 
اینکراں تاں ایہدے اُتے ٹاک شو وی کر دتے ۔اوہناں 
نے کمانڈر ابو خراسانی دے بیپر وی کیتے تے اوہد تعارف کمانڈر ابو ابو دے ناں نال ای کراندے رہیے ۔اوہنوں 
ایہہ ناں اک جتی ہوئی ٹرافی وانگوں لگیا۔اوہنے 
ناں ٹھیک کران دی بجائے ایس ناں نوں اپنالیا سی میڈیا دی کئی مہینے دی کھپ امریکی سفارتخانے دیاں کوششاں تے خفیہ اداریاں دی پھرتیاں دے بعد بابا جارج چھڈا لیا گیا پر تاوان دے دس کروڑ دے کے ۔ 
کمانڈر ابو ابو نے اینی رقم زندگی وچ پہلی واری ویکھی سی ۔کئی 
دیہاڑے اوہ رقم مڑمڑ کے گننے دے رہیے ۔جدوں 
اوہناں نوںپک ہو گیا کہ رقم پوری اے تے نوٹ وی اصلی نے تے فیر اوہناں نوں تھوڑا جہیا سکون ملیا۔کئی 
ڈیہاڑیاں تیکر او ہ چپ غڑپ ای ہو گئے ۔جدوں 
اوہناں نوں ہوش آیا تے اوہناں نے ایہہ من لیاکہ ایہہ پیسہ اوہناں دی ملکیت اے تے اک نمی نمی ہنسی اوہناں دے بلھاں توں پھٹی تے وکھیاں وچوں نکلن لگ پئی ۔کئی 
دناں تیکر اوہ مستقبل دیاں سکیماں بناون لگ پئے ۔ 
آخر کمانڈر ابوابو نے اپنا گروپ کھڑا کرن دا فیصلہ کیتا ۔اوہناں 
نی دوجے گروپاں وچوں بندے چنگے پیسے دے کے اپنے نال ٹور لئے کمانڈر ابو ابو نے اپنی ساری حیاتی جہیڑے سفنے ویکھے سی اوہناں نوں پورا کرن دا دیہاڑ آ گیا سی ۔ساری 
حیاتی اوہنے اپنے کمانڈراں دیاں ایس یو وی گڈیاں دے پچھے لٹک کے گزار دتی سی ۔کئی 
وار اوہ گڈیاں دی تیز رفتار ی تے جمپ لگن دے پاروں زمین تے گوڈیاں بھار وی ڈگ چکیا سی ۔اوہدے 
دل وچ بڑے چر دی ایہہ سدھر سی کہ اوہ وی کدے ایس یو وی دی فرنٹ سیٹ تے بیٹھے ۔ہن 
ویلا اوس سدھر نوں پورا کرن دا سی ۔اوہنے 
سب توں پہلاں ایس یووی گڈیاں خریدیاں تے فیر اپنے بندے بھرتی کیتے جیہڑے اوہدی گڈیاں دے پچھے لٹک دے سی ۔سب 
تو اگلی گڈی وچ اوہ آپ تے اوس توں پچھلی گڈی وچ اوہد ا معتمد خاص ابو ضرر ہوندا۔بلا 
مقصد گڈیاں بھجا بھجا کے اوہ علاقے وچ ساریاں دی نظرا ں وچ آ گیا سی ۔کئی 
پرانے مجاہد جہیڑے افغانستان وچ سویت فوج دے خلاف لڑدیاں ہتھ یا پیر کٹوا بیٹھے سی اپنی جوان کڑیاں دا ویاہ کمانڈر ابو ابو دے نال کرن نوں تیار ہو گئے سی کمانڈر ابو ابو دا پہلا عقد اپنے توں تھوڑی جہی وڈیری عمر دی عورت نال ہویا ۔ایس 
نکاح دا فائدہ اوہنوں اک قبلے نال رشتے داری دی شکل وچ لبھیا۔دوجا 
عقد اوہنے اک طالب دی بیوہ نال کیتا ۔تیجا 
عقد واحد اللہ واحد دی بہن نال کیتا تاں جے افغان طالبان دے نال تعلق داری بن سکے ۔تن 
سالاں وچ ابوابو نے تناں بیویاں وچوں چھ نیانے جم لئے سی ۔اوہ 
ہن تناں بیویاں کولوں اک گیا سی ۔چھوتھی 
شادی تے اوہنے چنگے نوٹ لائے تے سوات وچوں اک سولہ سالاںدی مٹیار لبھ لئی جیدا پئیوسا زندہ سی طالبان نے مینگورہ وچ قبضہ کیتا تے اودوں اوہدے پئیونوں خلاف شریعت کم کرن تے، گرین چوک وچ بنھ کے اوہدا گلا ووڈ دتا سی ۔ 
تے اوہ اوس کمانڈر نوں مال غنیمت دے طور تے ملی جیس نے اوہدے پئیو نوں وڈیا سی ۔ 
ابو ابو نے ایس کڑی نوں سوات وچ اودوں ویکھا سی جدوں اوہ مولوی ریڈیو نوں ملن گیا سی ۔کیوں 
جے اوہد ایہہ خیال سی کہ اوہ وی اپنا ریڈیو اسٹیشن لا کے ہور شہرت کما سکدا اے ۔ریڈیو 
دا معاملہ تے نہ بن سکیا البتہ اوہدی نظر شربت گل تے ضرور پے گئی سی ۔اوہدیاں 
وڈیاں تے نیلیاں اکھاں و یکھ کے اوہو پہلی وار وچ ای ڈھے پیا سی ۔دس 
لاکھ فدیہ دے تے اوس نے کڑی نوں چھڈا کے عقد کر لیا کمانڈر ابو ابو نوں ہن بالاں دی لوڑ سی تے نہ تھوڑ۔ایہہ 
ای وجہ سی کہ اوہنے چھوتھی بیوی وچوں بال جمن دی کوشش ای نیئں کیتی ۔ 
؎تن ورھے لنگھ گئے سی ہجے تیکر کمانڈر ابو ابو دے گروپ نوں کوئی ایڈی ووڈی سپھلتا نہیں ملی سی کہ اوہد ناں اک وار فیر سی این این یا بی بی سی تے سنیاجاندا۔اوہدے 
ساتھی چھوٹیاں موٹیاں کارروائیاں کردے رہیے ۔کدے 
بنک لٹ لیا تے کدے کسی سکھ نوں اغوا کرلیا جے ہور کچھ نا لبھا تے کسی دا ڈانگر وچھا ای کھول لیا۔ 
کمانڈر نے اپنے ساتھیاں نال مل کے کراچی دا اک وڈا بنک لٹن دی تیاری کیتی ۔کمانڈر 
نوں کسی نے دسیا سی کہ پاکستان دی ساری دولت ایک بنک وچ پئی ایہہ جہنوں بنک دولت پاکستان آکھدے نیں ۔کئی 
مہیناں بعد کمانڈر نے اپنے منصوبے نوں آخری شکل دتی ۔ایس 
کارروائی تے اوہد پجا لکھ روپیہ لگ گیا سی ۔جیس 
گروپ نے ایہہ ورادات پاونی سی اوہدے وچ سارے اوہ طالبان شامل سن جیہڑے پہلی وار وزیرستان توں باہر چلے سی ۔وردات 
دی پلانگ وچ کئی غلطیاں ہوئیاں ۔ 
تے کسے نہ کسے طریقے نال ایس واردات دی بھنک حساس اداریاں نوں پئے گئی سی تے اوہناں نے ایس گروپ نوں کراچی اپڑن تو پہلاں ای پھڑ لیا سی ۔ 
کمانڈر ابوابو نوں اینا غم ساتھیاں دے پھڑے جاندا نیئں سی جینا غم اوہنوں اویس رقم دے ڈُبن دا سی جہیڑی اوہنے ایس وردات تے لائی سی کمانڈر ابو ابو نے ہن تیکر جو کچھ کمایا سی اوہدے وچوں اک بوہت وڈا حصہ اپنے جتھے تے لا بیٹھیا سی ۔ہولی 
ہولی اوہد جتھے نوں وہ پتہ چل رہیا سی کہ کمانڈر ابو ابو دے دانے مک گئے نین تے اوی ہولی ہولی گروپ وچوں کھسکن لگ پئے سی ۔ایس 
دوران کمانڈر ابوابو بیمار ہو گیا ایہہ اوہ دیہاڑے جدوں او اپنی تیجی بیوی ولے آیا سی کمانڈر ابو ضرار نے اوہدیاں بیویاں نوں کسے شے دی کمی نہیں محسوس ہوون دتی ۔اوہ 
اپنے کمانڈر اوہدیاں بیویاں تے بالاں دا بڑا خیال رکھ دا سی ۔سب 
توںنکی دا خیال اوہنے کچھ زیادہ ای رکھیاں ۔جدوں 
رات نوں وڈیاں سو جاندیاں تے کمانڈر اپنے ہجرے وچ بیماری تے موت دے خوف نال لڑ رہیا ہوندا سی اوہدوں کمانڈر ابو ضرار نکی دے گوڈے مڈھ بیٹھا رحمان بابا دے عشقہ شعر پڑھ دا ہوندے سی ۔ 
جدوں عورت نوں محبت کرنے واسطے ہم عمر لبھ جاوئے تے اک وار فیر جوبن ول ٹُر جاندی اے ۔اوہ 
کڑی جیدا پنڈا کمانڈر ابو ابو دی خواہش پوری کر دیاں کردیاں ڈھلکن لگ پیا سی اوہنے کمانڈر ضرار دی محبت وچ فیر اپنے آپ نوں کسنا شروع کیتا ۔ 
کمانڈر ابو ابو منجی توں اٹھ کے تے بہہ تاں گیا پر اوہ بہت زیادہ کمزور ہو گیا سی ۔اوس 
دا رنگ زرد، بلھ کالے تے اکھاں اگے کالے ہلکے پے گئے سی ۔اوہ 
ابو ابو جہیڑا دونبے دی ران کلا ای پھڑکا جاندا سی ہن اوہنوں اک پھلکے دی وی بھک نہیں لگدی سی ۔ہن 
اوہ بیویاں تے بالاں توں جان چھڑاندا گھیس وٹ کے پیا رھندا سی ۔اوہدا 
وزن تیزی نال ڈیگن لگ پیا سی ۔جتھے 
دے بندے وی گھٹ گھٹ کے دس کو ُ رہ گئے سن پر ایہہ اوہدے سچے جانثار سن جہڑے اوہنوں چھڈ کے جاون تے تیار نہیں سن تے کمانڈر دی حالت نوں ویکھ پریشان ہوندے ۔اوہناں 
نیں نے کمانڈر نوں علاقے دے ہر حکیم نوں وکھا چھڈیا سی ۔شریعت 
دی خلاف ورزی کردیاں سکھ حکیماں دے بوہے وی بھن چکے سن پر کسے کولوں کوئی شفا نہ لبھی ۔اک 
سیانے حکیم نے اوہناں نوں مت دتی کہ اپنے کمانڈر نوں علاج لئی شہر لے جاو یا فیر شہروں کوئی ڈاکٹر پھڑ لیاو۔کیوں 
جے حکیم نوں شک سی کہ کمانڈر ابو ابو دا جگر ختم ہوکے آخری سٹیج تے آ گیا اے ۔ایس 
سٹیج سے شہر والا ڈاکٹر ای کجھ کر سکدا سی ۔ 
کمانڈر ابو ابو نے وی لکھ روپیہ فیر طالبان دے حوالے کیتا کہ اوہ شہروں کسے ڈاکٹر نوں اغوا کر لیاون ۔اوہدے 
بندے کئی دیہاڑے حیات آباد وچ پھردے تے ڈاکٹر لبھ دے رئیے ۔اوہناں 
نے اک ایسا کلینک وی تاڑ لیا جتھے بوہت زیادہ رش سی ۔اوہناں 
دے موری طالب نے آکھیا کہ جس ڈاکٹر کول ایناں رش ایہہ ضرور او کوئی چنگا تے سوجھوان داکٹر ای ہو سی ۔اوہ 
کجھ دیہاڑے داکٹر نوں تاڑے دے رئیے اوہدے آون جاوں دا دھیان رکھ دے رئیے تے اک رات موقعہ ویکھ کے اوہناں نے ڈاکٹر نوں چک لیا۔ 
ڈاکٹر نوں اوہناں نے کوئی تکلیف نئیںدتی ۔پر 
ڈاکٹر بوہت زیادہ ڈریا ہویا سی تے اوہدے اتھرو رکن دا ناں نیئں لئے رئیے سن ۔جدوں 
اوہنوں کمانڈر ابو ابو دے سامنے پیش کیتا گیا تے اوہ کمانڈر دے پیراں وچ ڈگ پیا تے رو رو کے اللہ تے اوہدے رسول دے واسطے دیون لگ کمانڈر ابو ابو نے اوہناں دسیہ کہ اوہد اغوا تاوان واسطے نیئں بلکہ علاج کروان لئی کیتا گیا تے ڈاکٹر دے ساہ وچ ساہ آیا ۔ڈاکٹر 
نے اپنا بیگ منگایا تے اوہد ے وچوں اک چھوٹی جہی ہتھوڑی کڈ لی کمانڈر ابو ابو نے ہتھوڑی نوں ویکھ کے پچھیا کہ ایہہ کیس واسطے ڈاکٹر نے اوہنوں دسیا کہ وہ گوڈے گٹیاں نوں انج ای چیک کر دا جے کمانڈر ابوابو نے آکھیا کہ اوہدے گوڈے ٹھیک نیں بس بھکھ نیئں لگدی تے وزن تیزی نال گھٹ رہیا اے ۔ڈاکٹر 
نے اپنا سامان اک پاسے رکھیا کمانڈر دی نبض پھڑی ،اکھیاں کھول کے چیک کیتاں ،جیبھوویکھی تے منہ کھلوا کے آآآآ کرن نوں آکھیا۔کجھ 
دیر بعد ڈاکٹر نے ٹیوا لایا کہ کمانڈر ابو ابو نوں ہیپیاٹائٹس سی اے تے ایہدی وجہ توں اوہدا جگر آخری سٹیج تے آ گیااے ۔اوہنے 
کمانڈر نوں دسیا کہ اوہ اوہد علاج نیئں کر سکدا کیوں جے ایہہ اوہد فیلڈ نیئں کمانڈر ابو ابو دے جگر دی ٹرانسپلاٹیشن ضروری اے تے ایہہ کم کسی باہر دے ملک وچ ای ہو سکدا سی ۔ 
کمانڈر ابو ابو دی پریشانی تے ودھی پر ساتھیاں دے منہ وہ ڈگ پئے ۔سوائے 
کمانڈر ابو ضرار دے ۔کسی 
نے وی اوہدے منہ تے پریشانی دا کوئی تاثر نیئں کمانڈر ابو ابو اپنی موت سامنے ویکھ رہیا سی ۔اوہنوں 
ترایا ہویا ویکھ کے ڈاکٹر نے بڑی سوچ وچار دے بعدکہیاکہ اک طریقہ ہے جسد ے نال ایہہ علاج ہو سکدا اے پر ایہدے بدلے اوہ ڈاکٹر نوں چھڈ دیون گے کمانڈر ابو ابو نے ڈاکٹر نوں امان دتی تے ڈاکٹر نے دسیا کہ اگلے ہفتے پشاور وچ جگر دا اک ووڈا ڈاکٹر امریکہ توں آ رہیا اے ۔جے 
اوہ اوہنوں چک لیاون تے کجھ ہو سکدا اے کمانڈر ابو ابو دے حکم تے ڈاکٹر کولوں ساری جانکاری لین توں بعد اوہنوں چھڈ دتا گیا تے کمانڈر ابو ابو نے کرایے تے منے پرمنے طالبان اکٹھے کیتے چار ٹیماں بنایاں گییاں تے چار اں نوں اک دوجے توں بے خبررکھیا گیا۔چار 
ٹیماں بناندا دا کارن ایہہ سی کہ جے اک ٹیم ناکام ہو جاوے تے دوجی ایہہ کم کرلوے ۔ایس 
کم اوتے کمانڈر ابو ابو دا دو کروڑ روپیہ لگ گیا سی تے ہن اوہدے کول صرف تین کروڑ بچیا سی ۔ 
کمانڈر ابو ابو دے بندیاں دا آپریشن کامیاب رہیا تے اوہ ڈاکٹر شلڈن نوں چک لیائے ڈاکٹر شلڈن دے اغوا ناں اک واری کمانڈر ابو ابو سی این این تے بی بی سی دیاں خبراں وچ آ گیا سی ۔تھوڑی 
جہی کامیابی تے ڈاکٹر شلڈن ہتھوں علاج دی امید نیں کمانڈر نوں اک واری فیر اپنے پیرا ں تے کھڑے کر دتا سی ڈاکٹر شلڈن نے ڈر دیاں ڈردیاں کمانڈر دا چیک اپ کیتا ۔کمانڈر 
دے کجھ ٹیسٹ کروا ئے تے نمونے حیات آباد گھلا دتے ۔جنی 
دیر وچ رپوٹاں آیاں اونے دن اوہناں نے ڈاکٹر نوں بڑے پیار تے محبت نال رکھیا۔اوہدی 
ہر طرح دی سیوا کیتی ۔رپوٹاں 
وچ ایہہ گل کنفرم ہو گئی کہ کمانڈر ابو ابو دا جگر آخری سٹیج تے اے ۔ڈاکٹر 
نے اوہنوں صورتحال دس چھڈی تے آکھیا کہ فوری طور تے جگر دی ٹرانسپلانٹیشن ضروری اے ۔تے 
ایہدے واسطے ایک زندہ ڈونر ضروری اے ۔جدوں 
اوہنے ایہہ گل کیتی تے کمانڈر نے اپنے آسے پاے ویکھا کہ کوئی اوہدا جان نثار اگے ودھے کے اعلان کرے گا کہ اوہدی جان اپنے کمانڈر لئی حاضر ہے ۔پر 
اوہدے سارے بندے دھون نیویں کر کے اک اک ہوکے کمرے وچوں نکل گئے ۔کمانڈر 
سمجھ گیا کہ اوہدے جانثاراں وچوں کوئی وی اوہنوں جگر دیون تے تیار نہیں اے ۔فیر 
اوہنے سوچیا کہ کیوں نہ کوئی بندہ اغوا کر کے اوہد اجگر لے لیا جاوے ۔اوہد 
ی ایس سوچ نون ڈاکٹر شلڈن نے رد کر چھڈیا کیوں جے بندے لئی ضروری سی کہ اوہد بلڈ گروپ کمانڈر دے بلٖڈ گروپ نال ملدا ہو وے ۔جدوں 
ہر پاسے ناامید ویکھی تے کمانڈر نے اپنی پگ لا کے شلڈن دے پیرا ں وچ رکھدیاں آکھیا کہ کجھ وی کر او اوہدی جان بچا لیوے ڈاکٹر شلڈن نے بڑی سوچ دے بعد آکھیا کہ اک طریقہ ہے جیدے نال اوہدی جان بچ سکدی ای ۔۔۔۔ــ’’ 
اوہ کی اوہ کی ــ‘‘ کمانڈر نے بے صبری دے نال پچھا تے اوہدی اکھاں وچ جیون دی امید جاگ پئی ۔۔۔’’میں 
اک تجربہ کیتا اے انسان نوں سور دا جگر لاون دا ‘‘ شلڈن نے مان نال گردن اکڑا ںدیاں آکھیا۔کمانڈر 
اوہدی گل سن کے پہلا ںحیران ہویا فیرپریشان تے فیر سوچی پے گیا۔۔’’تسی 
کی سوچ ریے اوــ‘‘ شلڈن نے کمانڈر دے موڈھے تے ہتھ رکھداں آکھیا۔۔۔’’کجھ 
نیئں۔۔پر 
ایہہ ٹھیک جے انسان نوں اک نجست جانور دا جگر لایا جائے ‘‘ ۔کمانڈر 
نے حیرانگی نال پچھیا۔۔۔’’وڈی 
گل انسان نوں بچانا تے اوہدی زندگیاں وچ آسانیاں پیدا کرنا اے۔۔۔۔ایہہ 
ساری مخلوق خدا دی بنائی اے تے جے انسان دی زندگی ایہہ دے نال بچ جاوے تے ہور کی چاہیدا اے ‘‘ شلڈن نے اوہنوں پیار نال سمجھدیاں ہویاں آکھیاں ـ۔کمانڈر 
اوہدیاں گلاں سن لمبی سوچ وچ ڈب گیا ۔ــ۔۔۔ــ’’ساڈے 
کول ویلا بوہت تھوڑا جے ۔چھیتی 
نال کوئی نا کوئی فیصلہ کرنا پئے گا ــ‘‘ شلڈن نے آکھیا۔کمانڈر 
نے اوہدے کولوں سوچ وچار کرن دا وقت منگیا ۔ 
پوری رات کمانڈر ایس سوچ وچ غرق رہیا کہ اوہ کی کرے تے کی نا کرے ۔جدوں 
اوہ اکھاں بند کردا تے اوہدیاں اکھا ں اگے سب توں چھوٹی بیگم گھمن لگ پیندی ۔او 
چارپائی تے پلسیٹے مار دا ۔ایس 
ای پریشانی وچ رات کدوں لنگھ گئی پتہ ای نیئںچلیا۔اوہنے 
کمانڈر ابو ضرار نوں صلاح کرن لئی کمانڈر ضرار اوہدی گل سن کے اک رنگ آوے تے اک رنگ جاوے۔اوہنے 
کمانڈر نوںآکھیا کہ پتہ نہیں ایسدی شریعی حیثیت کی ایہہ تے کی نیئں۔’’انسان 
دی جان بچاناں ای سب تو ووڈا تے افضل کم جے ــ‘‘ کمانڈر آکھیا اوہدی آواز وچ ایہو جہیا اعتماد سی جیویں کوئی بوہت وڈھا مفتی گل کر رہیا ہووے ۔تھوڑی 
جہی بحث دے بعد کمانڈر ضرار تے اوہدے وچ اتفاق ہو گیا کہ سور دے جگر دی ٹرانسپلانٹیش کران وچ کوئی ہرج نیئں جے پر ایس گل دا کسی ہور نون پتہ نیئں چلنا کمانڈر ضرار نے کمانڈر ابو نوں وچن دتا کہ اوہ ایس راز نوں راز رکھ سی داکٹرشلڈن نال مل کے کمانڈرضرار نے آپریشن کرن دا سارا سامان اکٹھا کر دتا تے اوہ رات دے ہنیرے وچ اک سوروی پھڑ ڈاکٹر شلڈن نے کمانڈر ابوابو کولوں اپنی رہائی دا وچن لین توں بعد اوہد آپریشن کر دتا ۔کوئی 
دو مہیناں بعد کمانڈر ابو ابو صحت یاب ہوون لگ پیا ڈاکٹر شلڈن نوں اوہنے عزت تے مان نال چھڈ ڈاکٹر شلڈن نے اپنی واپسی تے اپنی پیشہ ورانہ دیانت داری نوں برقرار رکھدیاں ہویان کسے نال ایس گل دا ذکر نہیں کیتا ۔ 
۔۔۔۔۔۔۔۔۔۔۔۔۔۔۔۔۔۔۔ 
کماندڑ کجھ دناں بعد ٹھیک ہوون لگ پیا ۔اوہدا 
رنگ جیہڑا بیماری کی پارو ں خراب ہو گیا سی اور واپس لالی ول ٹُر پیا ۔بھُک 
جہیڑی مک گئی سی اور فیر جاگ پئی بلکہ ہن اگے نال زیادہ ہو گئی سی ۔اک 
رات اوہ اپنی پہلی بیوی دے گھر کھانا کھا رہیا سی آٹے دی اک تون مک گئی پر کمانڈر ابو ابو ہجے وی سیر نہیں ہویا ۔اوہدے 
بچے بھک دے نال لیلڑیاں کڈے رے سن ۔چھوٹے 
منڈا بار بار روٹی روٹی منگ رہیا سی ۔اوہ 
جدوں وی منڈی نوں توے توں روٹی لاہ کے دیون لگی سی اودوں ای روٹی ابو ابو چک لیندا ۔بچے 
بھکے دے مارے ڈھڈ وچ مکیاں دے رے سن تے ماں نوں تنگ کر رہے سن ۔ماں 
نے کاوڑ نال آکھیا کہ ــ’’ دیندی آں کھانا تہاڈے پیو دے ڈڈھ وچ پتہ نہیں کیہڑا سور ورڑھ گیا اے جہیرا رج دا ای نیئں پیا ــ‘‘۔۔ایہہ 
پہلی وار سی جدو ں کمانڈر ابو ابو دے کناں وچ سور دے الفاظ پئے روٹی اوہدے ہتھوں جا پئی ۔غصے 
وچ اٹھیا تے روٹیاں سیکن والے چھکے نال بیوی دی چنگی طرح خبر لئی ،بالاں نوں کٹا تے گھروں باہر نکل گیا ۔ہن 
اوہدی بھُکھ دا ایہی عالم سی جیہڑا۔ہولی 
ہولی اوہ خود وی پریشان ہو گیا کہ اوہنوں بار بار ایہہ اینی بھُک کیوں لگدی اے ۔واقعی 
کیتے ایہدی وجہ سور دا جگر تے نہیں ۔کجھ 
دناں بعد اوہ بالکل واپس روٹین دی زندگی تے آ گیا ۔جدوں 
جسم دے پٹھے مضبوط ہوئے جسم چ نواں خون بنایا تے اوہدے گرمی نے کمانڈر جذبات نوں توخھا دیتا ۔اوس 
رات اوہ اپنی سب تو ں نکی ووٹی ول گیا۔ 
نکی ووٹی نے بڑے چر بعد جدوں اپنے بندے دی خواہش بارے سنیا تے پریشان ہو گئی ۔پر 
کجھ بولی نیئںپر اوس رات اوہنوں لگا کہ کمانڈر ابوابو وچ جیویں کوئی جنور وڑھ گیا جے ۔کیوں 
جے اوس ٹیم اوہدے چالے کوئی بندیاں ورگے نہیں سن ۔اوہ 
ایس گل نوں برادشت کر گئی کہ خورے ایہہ اک لمبی جدائی دے وجہ اے ۔دوجے 
پاسے کمانڈر نوں ایہہ محسوس ہویا کہ ایہہ سارا کم نیویں جگر تے نیویں پیدا ہونے والے خون دا کمال ایہہ۔ہر 
رات جدوں ہو دا عالم ہو جاندا تے کمانڈر ابو ابو دے تیکھے ساہاں اور اوہدی بیوی دے ہوکیاں دیاں واج گھر دی چار دیواری وچ گونجن لگ پیندی ۔چھوٹی 
ووھٹی دیاں سوکن دے کناں وچ جدوں ایہہ واج پیندی تے اوہناں دے دل وچ بھانبڑ مچن لگ پیندے ۔جدوں 
کمانڈر دے پٹھے دھیلے ہوندے لمبیاں لمبیاں ساہواں آوندیاں تے فیئر اوہنوں دودھ پین دی لوڑ پیندی تے ایہہ وی نکی ووٹی دا فرض سی کہ اوہ کمانڈر نوں دودھ گرم کر کے دیندی ۔ایس 
روٹین وچ کئی دیہاڑے لنگھ گئے کمانڈر ضرار وی پریشان سی کہ اوہنوں ملاقات دا ویلا نیئںمل رہیا سی ۔اک 
رات اوہنے چھوٹی ووٹی نوں نیند دیاں گولیاں لیا کے دتیاں جہیڑی اوہنے کمانڈردے دودھ وچ ملا دتیاں ۔اوس 
رات اوہ کمانڈر ابو ضرار نوں دل دے پھٹ تے نہیں وکھا سکی پر اوس نے جسم تے پین والے نشان ضرور وکھا چھڈے ابو ضرار اوہدے زخماں تے ہنجوادا پھاہا رکھدا رہیا ۔جدوں 
ایہہ سارا ماجرا ویکھا تے اوس نوں شک پیا کہ کیتے ایہہ سور دے جگر دا نتیجہ تے نیئں۔اوہنے 
اپنے طور تے پرکھ پڑچول تے حساب کتا ب کر کے ایہہ ویروا کڈھ لیا کہ ایہہ سور دے جگر دی گرمی اے جیہڑی کمانڈر ابو ابو نوں ٹکن نیئںدیندی ۔جدوں 
جذبات پھٹے تے کمانڈر ابو ابو نوں سور دا جگر لاوں والی گل لاوے وانگوں باہر آئی ۔نکی 
ووٹی ایہہ سن کے سکتے وچ آ گئی کمانڈر ابو کولوں اوہنے نفرت ہووں لگ پئی تے نال نال اپنے کولوں وی کراہت آون لگ پئی ۔اوس 
رات دوہاں نے کمانڈر ابو ابو کولوںجان چھڑا کے ہمشہ ہمشہ لئی اک ہوون دا فیصلہ کیتا ۔نال 
ایہہ وی فیصلہ کیتا کہ کسے ٹھیک ویلے تے ایہہ راز فاش کیتا جائے گا عورت صرف اپنا عشق دا راز لکو سکدی اے ۔ایک 
دیہاڑ ے روٹی پکاون توں سوکناں وچ لڑائی چھڑ گئی کمانڈر ابو ابو نے گھر اپڑ کے جدوں اوہناں نوں چھڑان دی تے شعلہ بیانی دی داد اپنے ڈنڈے نال دیون دی کوشش کیتی تے نکی ووھٹی دے منہ وچوں نکلیا’’سور دا جگر لوا کے بندے نوں ایویں جوانی چڑھدی کمانڈر ابوا بو نے جدوں ایہہ سنیا تے ہتھ روک لیا تے چھیتی نال نکی ووٹی نوں کمرے وچ لے جا کے بند کردا ۔شام 
تیکر اوہ ایس گل تے پریشان رہیا کہ ایہہ راز تے صرف کمانڈر ابو ابو نوں پتہ سی ایہہ اوہدی بیوں نوں کنج پتہ لگیا ۔ 
رات نوں اوہنے پہلاں پیار نال بیوی کولوں پوچھن دی کوشش کیتی کہ اوہنوں ایہہ گل کتھوں پتہ لگی ۔پر 
جدوں اوہ کجھ وی نا بولی تے ۔کمانڈر 
نے اوہنوں نوں والاںتوں پھڑیا تے اودوں تیکر مار دا رہیا جدوں تیکر اوہنے کمانڈر ضرار دا نام نیئں لے دتا ۔ 
جوش وچ ہو ش گواندیاں ہویاں کمانڈر ابو ابو نے بیوی نوں چھڈیا تے کمانڈر ضرار دے ہجرے ول ٹور پیا۔دوہاں 
وچ خوب ہاتھا پائی ہوئی ۔دوجے 
ساتھیاں اوہناں نوں چھڑایا۔گل 
ساریاں دے سامنے کھل کے آ گئی ۔ساتھیاں 
کمانڈر ضرار دا ساتھ دتا تے کمانڈر ابو ابو نوں اک کمرے وچ بند کر دتا تاں جے سوری مفتیاں دی شوری ایس سارے مسلے بارے چرچا کر کے کوئی فیصلہ کر سکے اگلے روز پورے علاقے وچ دھم پے گئی ۔شوریٰ 
دے مفتی اکٹھے ہوئے اوہناں دواں پاسے دلائل سن دی کھیچل ای نہیں کیتی ۔فورا 
شریعت دی رو نال کمانڈر ابو ابو نوں قصور وار قرار دے چھڈیا ۔اوہناں 
نے ایہنوں ایک غیر مذہبی فعل قرار دتا ۔سب 
توں پہلا فیصلہ جہیڑا کمانڈر بارے کیتا گیا اوہدے وچ اوہناں نے کمانڈر دے چار نکاح فاسق قرار دے دتے ۔دوجے 
فیصلے وچ اوہناں اشرف المخلوقات دی توہین تے انسان نوں سور دا جگر لوان دے جرم وچ کمانڈر ابو ابو نوں موت دی سزا سنا دتی تے ایہہ وہ آکھیا گیا کہ اوہدا سر کسی ایسی تھاں تے کپیاں جاوے جتھے ایماندار دے قدم نہ پیندے ہووں ۔ 
اگلے دن کمانڈر ابو ضرار اوہنوں علاقے دے باہر پہاڑان اوتے لے گیا۔جدوں 
اوہ کمانڈر دا سرکپن دی تیاری کر رہیا سی اودوں کمانڈر ابو ابو گڑا گڑا نے معافی منگ رہیا سی تے اپنے احسانات اوہنوں یاد کروا رہیا سی ۔آخر 
کمانڈر ضرار دا دل پسیج گیا۔اوہنے 
کمانڈر ابو ابو نوں اک شرط سے معاف کر چھڈیا کہ اوہ کدی وی اپنا منہ نیئں وکھائے ۔جاندے 
جاندے اوہنے نکی ووٹی دے زخمان دے بدلے وچ کمانڈر ابو ابو دا ہتھ وڈ دتا۔ 
۔۔۔۔۔ 
عدت پوری ہونے تے کمانڈر ابو ضرار نے کمانڈر ابو ابو دی چاراں بیویاں نال عقدے ثانی فرما لیا ۔ 
۔۔۔۔۔۔ 
کسے نے دسا کہ اوہنے قصہ خوانی بازار وچ اک ٹنڈے نوں بھیک منگدیاں ویکھا اے ۔۔پتہ 
کیوں منیوں ایہہ لگدا اے کہ ایہہ ٹنڈا کمانڈر ابو ابو نہیں طارق گوجر مئی دی چھپی ایہہ کتاب مینوں مئی وچ ملتان ملی۔ 
ملتان بچپن توں ای میرے سفنیاں دی دھرتی رہیا، ڈجکوٹ رھندیاں میل دور وسدا لائل پور جیہڑ ا فیصل آباد ہو کے ہور وی دور ہو گیا سی، کدی نہ دیکھیا، لاہور تے داتا صاحب دا صرف نام سنیا، پر ملتان ہوش سنبھالدیاں ای بہت سنیا، ماں دی بھین دا وطن جو سی، بچپن وچ ماں ایتھے بھین کول رہی وی، سو ملتان میرے اندر ماں دے پیار وانگ وڈا ہندا رہیا۔ 
ذرا ہور وڈے ہوئے تاں تھلاں ول اوس سسی دا کھرا لبھن تُر پئے جیہڑی میرے مامے دے گھر دے کتے آس پاس رہندی سی، سسی تے اج تیک نہ لبھی پر اپنی اوس بھین دی قبر ضرور لبھ گئی جو نکے ہندیاں ماں نال مامے کول آئی تے ایتھے ای ڈھیری بنا کے رہ پئی، کوئی ویہہ سال مگروں تقدیر سانوں وی اوس کول لے آئی۔ 
لہیے دے تھلاں توں ملتان جناں لاگے سی، فیصل آباد تے لاہور اونے ای دور ہو گئے، دلی تے ڈھاکے وانگ۔ 
جد وی سوچدے شریکا جہیا محسوس ہندا۔ 
نکے لا توں سریندر کور پرکاش کور دا۔۔ 
کالا ڈوریا کنڈے نال اڑیا اوئے ۔۔سن 
دیاں اوس رشتے دی کدی سمجھ نہیں سی آئی جیہڑا پنجاب دی روح دا ملتان نال سی، ایہہ ابلاغ تھل چ آ کے ہویا، میں اکثر ایہہ لائیناں دوہرانیاں۔۔ 
قمیضاں چھیٹ دیاں ایہہ دِلیوں آئیاں نیں ۔۔سساں 
بیگانڑیاں جہناں گلوں لہائیاں نیں قمیضاں چھیٹ دیاں ملتانوں آئیاں نیں۔۔ماواں 
اپنیاں جہناں ریجھاں لاہیاں نیں ملتان میرے وانگ پنجاب دی وی ماں دھرتی اے۔ 
لاہور نال سانگا تاں کل دی گالھ اے ایسے ماں ورگی دھرتی تے ۔’’کون 
وچھائے بہار ‘‘ ملی تاں لگیا پُرے دی وا جہیا جھولا آیا اے۔ 
رزاق شاھد نوں اسیں اک اہل دانش پروفیسر دے طور تاں جان دے سی پر غزل دی سادگی وچ اینے پرکار فنکار وجہوں کدے ویکھ ای نہ سکے۔ 
فیر ملتان چ رہ کے، جتھے غزل اک سہمے غزال طرحاں بھاری بھرکم نظم توں ترٹھی پئی اے۔ 
کافی نال کجھ ساہ البتہ آوندا اے، کہ کناں وی نظریاتی ہسڑ ہووے، کافی کدی امبروں بھوئیں تے کدی بھوئیں توں امبر ول اپنے ایگزاسٹ لائی رکھدی اے۔ 
کون وچھائے بہار۔۔اک 
غیر روائیتی حمد نال درشن کراوندی اے۔ 
رب نال ہمکلامی ہزاراں سالاں توں ہندی آئی اے، ڈھیر تعریف صفت ہوئی، ڈر ڈراوا دسیا، پر ساہمنے کھلو کے حقیقت کسے کسے کیتی، ساہمنے کھلون لئی صدق تے سرڑ چاھیدا اے، جیہدے لئی وڈا سر تے وڈا جگرا لوڑی دا اے، سچ منہ تے آکھنا، فیر رب دے، کوئی بالاں دی کھیڈ نہیں ربا سوہنیا ربا اک آدم دے جائے اک پیا ڈھووے ٹوکری تے اک ویہلیاں کھائے گل عام جہی لگدی اے پر جے ایہہ ویکھیے کہ گل کس نوں کہی جا رہی اے تے ساری گل دا تت ساہمنے آ ویندا اے، ایہہ چھڑا شکوا نہیں، اک سوال اے، تے ایس سوال دے آخر تے اجہے سوالیہ نشان نیں جو کسے عام جواب دہندہ نوں آپنی پا دیون، ایہہ اوس نال سوال اے جو اک پاسے پتھر چ کیڑے نوں رزق دی خوشخبری دیوندا اے، تے دوجے پاسے افریقہ دے تھلاں چ ہر سال ہزاراں بال بھکھ نال مرن دا نظارہ کردا اے۔ 
انج دا ای جھلکارا نعت شریف چ پیندا اے، جیویں کدی کدی کوئی انکھ والا منگتا نہیں آ ویندا ۔۔ 
خیر وی منگدا اے نال ایہہ وی چتاردا اے، ایناں لے کے بیٹھے او، اسیں کیہڑا سارا لے کے ٹر جانا ایں، گل اوہو ای، صدق تے حوصلہ لوڑی دا اے، ہاں نال غیر مشروط ہاں بھیڈاں پچھے بھیڈ دی’’بھے‘‘ ورگا عمل اے، اپنے ہوون دا احساس تے اپنی گل دی کن جیوندے بندے دی علامت اے، رزاق شاہد نوں ایس پکھوں دیکھیے، تے انکھ نال جین تے سوال کرن دی چس آوندی محسوس ہندی اے اکو نظر کرم دی منگاں ۔۔منگاں 
لد نہ کوئی غزلاں کوئی حشر برپا کرن والیاں نہیں، غزل دا ایہہ مزاج وی نہیں، غزل سہجے رچن والی رمزکاری اے، جیویں مٹھی بارش دھرتی چ رچدی جاندی، نیائیں تک وتر دی سپ رکھدی جاندی، جس وچ دانے دی کنی ڈگ کے آل دوالا نہال کرنا ہوندا، ایوں غزل ہولی ہولی، نما نما ہس کے مڈھ بنھدی چلی جاندی اے۔ 
چنگے کلاکار نوں ایس سہج ورتن چ پرکاری دے ڈھیر موقعے لبھدے نیں۔ 
لگدا رزاق شاہد دا ارائیں ہوونا اوس دے کم آ گیا، اوہ شاعری دی الانی رتے غزل دی قلم لا اوندا، سینت رمز تے محاورے دی پیوند کردا، فیر اوس نوں قافیے ردیف دی ٹھمنی تے بڑے سر نال ٹکاوند انج ملک ملک تریا جاوندا اے کہ پتہ وی نہیں لگدا تے غزل دی بہار وچھدی چلی آوندی اے اکھ تیری سرمئی دل وچ اتر گئی روگ لگے نیں کئی دلڑی ماسا جہی ملیا مدتاں بعد ٹھنڈ کلیجے پئی اکھاں دے وچ سون دل دے ا ندر مئی اکھوں ہوئی دور دل توں دور نہ تھئی نکی جہی بحر، تھوڑے جہے لفظ، پر نگینیاں وانگ جڑے، لطیف فتح پوری نوں مان ہندا سی کہ ’’جڑن نگینے پیشہ میرا ۔۔میں 
لفظاں دا سنیارا رزاق شاہد وی لفظ انج جڑدا اے کہ لفظ مصرعے دے گہنے چ سما وی جاندا اے تے اپنی وکھری ٹہک وی دتی آوندا اے۔ 
اوہ نویں لٖفظاں نوں اکھ دے اشارے نال انج مصرعے چ لاہ لیاوندا اے جیویں اوہناں نوں آپ وی خبر نہ ہووے، ہووے تے اپنے آپ نوں ویکھ کے نہال وی ہندے رہن۔ 
اکھاں دے وچ سون دل دے اندر ’’مئی‘‘ ملتان رہندیاں ملتانی رنگ انج چڑھ ویندا اے جیویں ملتانی مٹی تہاڈے نال اک مک تھی ویندی اے، ملتانی رنگ پنجاب دے ہر کونے دے کلاکاراں تے چڑھیا اے، کتھے مولوی غلام رسول عالمپوری پنجاب دے چڑھدے کونے جلندھر تے ہشیارپور دی سرحد تے عالم پور بیٹھا کہہ رہیا اے۔ 
رو رو لکھیے چٹھیے درد بھریے پتہ لئیں پردیس دے واسیاں دا پھیرا ’’گھت‘‘ پرانیاں سجناں تے چل پچھ لے حال اداسیاں دا تے رزاق شاہد تاں ملتان نال گلوکڑی پا کے بیٹھا اے اکھوں ہوئی دور دل توں دور نہ ’’تھئی‘‘ ہاسے دے کے، دردوں ساویں دل تے دکھڑے ’’ گِھن‘‘ دیکھے نیں تیرے عشق دی خاطر سجناں شہر بیگانے ’’پِن ‘‘ دیکھے نیں نت مناون ’’ کیتے‘‘ شاہد نت ای یار رسا بہنے آں ’’کون وچھائے بہار‘‘ دیاں نکی بحر دیاں غزلاں قافیے دی رنگا رنگی نال پرتیاں عشق دی رمز کاری نال بھریاں دسدیاں نیں، شاعر دے قافیے مصرعیاں چ نگینیاں طرحاں جڑے ہون دی اک وجہ ایہہ وی ہے کہ اوہ قافیے اپنی وسوں چوں کشید کرے شعر نوں روپ چڑھاوندا اے، مانگویں قافیے دا پھکا پن اوس نوں وارے نہیں، پوری کتاب لوک بولی دے قافیے نال سجی کھلوتی اے، فیر ایہہ قافیے دھکو زوری مستری پنے نال فٹ نہیں کیتے گئے سگوں آمد دا عمل محسوس ہندے نیں جس نال غزل مسلسل غزل دا روپ دھار لیندی اے نہیرے انج وی ٹالی دے رت دے دیوے بالی دے اسیں تے دھیاں پتراں وانگ یار دے دکھڑے پالی دے جیویں کوئی سوغات ہووے ایویں درد سنبھالی دے تے فیر۔۔ 
جو دل چاہوے ہو نہیں سکدا رونا چاہوے رو نہیں سکدا اکھاں پیڑ پچا نہیں سکدیاں دل وی درد لکو نہیں سکدا پلکاں دے نال چک تے سکناں ہتھیں کنڈے بو نہیں سکدا نکی بحر چ محاورے سمونا یا تگڑے کلاکار وانگ اپنا محاورہ گھڑنا کوئی آسان کم نہیں ،بولی نال اک مک ہو کے تریوں بنا ایہہ کلا ہتھ نہیں آوندی، محاورہ وسوں دے وچوں ’’ہنڈان ‘‘ دے عمل چوں گذریوں بغیر ٹھک نال ورتیونا محال ہوندا اے، رزاق شاہد بھاویں ہن ملتان دے شہری جیون دا حصہ اے پر اوس دا بچپن تے جوانی نیلی بار دے وسیب دی بہورنگی نال نشابر اے، ایس لئی جدوں اوہ محاورے دی گھڑت بنت کریندتے ایس نوں اپنے شعری جہان دا حصہ بناوندا اے تاں حیرانی اکا نہیں تھیندی، اوس دے ورتے گئے محاورے سانوں اوس دی بولی دی نگھرتا دا درشن دیندے کھڑے نیں، عشق دا ڈوبو دریا، اکھاں سک دریا، جیون دی کھٹی لسی، موت نلجی، اوہری سٹ، اجیں پجیں، جیون سک پڑکا، موت نے جھگا بھنیا، جہے ۔۔کسے 
وی شاعر لئی اوس دی بولی دی امیری دی گواہی بن سکدے نیں۔ 
اخیر تے رزاق شاہد دی شعری فکر دی اک ہلکی جہی جھلکی ویکھو، ایہہ جھلکی کتاب دے بیک فلیپ تے ثبت کھلوتی اے، زندگی بارے انسان دے وچار جے اوس دی تخلیق چوں نہ جھلکن تاں سمجھو کلاکار نے اپنی ہوند دا انکار کر کے بس کسے دی ونگار بھگتائی اے، سچے تخلیق کار اپنی گل نال جیوندے نیں تے مردے دم تیک اوس تے پہرہ دیوندے نیں۔ 
جھوٹھے نوں میں جھوٹھا لکھیا اے سچا نہیں لکھیا بھیڑے نوں بھیڑا لکھیا اے چنگا نہیں لکھیا جنا ں ظرف کسے دا ویکھیا، اونا لکھیا اے قطرے نوں قطرہ لکھیا اے، دریا نہیں لکھیا میرا قلم ودھیرا انکھی ثابت ہویا اے کسے لٹیرے دا ایس کدی قصیدہ نہیں لکھیا گل ملتانوں ٹری سی، قمیضاں چھیٹ دیاں ملتانوں آیاں سن، ماواں سکیاں ریجھاں لاہیاں سن، ماواں توں گل بھراواں تیک آوندی اے، رزاق شاہد کندھاں تے باہواں دے اوہلے بھراواں دی گل کر رہیا اے۔ 
کسے دا پتہ نہیں مینوں تے ماں وانگ ایہہ کندھاں تے باہواں وی ملتان چ ای دس رہیاں نیں۔ 
اک دوجے نوں ویکھ سکاں گے سارے وچلی کندھ جے کسراں ڈھاؤ یارو ہتھیں وڈھ کے تے نہیں سٹی جاندی ٹٹی بانہہ نوں گل نال لاؤ یارو میرا یقین اے کہ جے دھرتی دے پنڈے تے ہمیشہ رہن والی بہار وچھنی اے تاں سچ تے محبت دی قلم لان والے انج دے کلاکاراں ہتھوں وچھنی اے چاہے رت کنی الاہنی کیوں نہ ہووے ۔۔۔۔۔۔۔۔۔۔۔۔۔۔ 
ویگن اپنے مڈھلے سٹاپ توں ٹُر پئی تھوڑی دور وڈّی سڑک تے آن نال اِی کنڈکٹر سِدّھا پدھرا ہو کے کرایہ اکٹھا کرن لئی واجاں مارن لگ پیا۔ 
’’ہاں بھائی، ہاں باجی، ہاں خالہ جی، جی ماں جی‘‘۔ 
کنڈکٹر ایس گلّوں سیانے ہوندے نیں اوہ عُمر تے بندے، بُڈھیاں دے وال ویکھ کے رشتے بنان دے وی ماہر ہوندے نیں۔ 
کئی واری ویکھیا، خاص کر کِسے زنانی نُوں کنڈکٹر بُھل کے باجی دی تھاں خالہ یا ماں کہہ دئے تے زنانی ویگن وچ ای بولن لگ پیندی اے۔ 
’’ہائے ہائے وے میں تینوں بُڈھی لگدی آں۔ 
نہ توں کدروں میرے دھولے ویکھ لئے جو تُو مینوں خالہ کہہ دِتا اے۔‘‘ 
ایتھے ایس سیاپے توں بچن لئی کنڈکٹر جھٹ معافی منگ لیندا اے تے گل رفع دفع کران وچ اوہ بندے وی شامل ہو جاندے نیں جیہڑے گھر اپنی زنانی اگے اُچا ساہ وی نہیں لے سکدے تے کجھ مشکریاں کرن لگ پیندے نیں تے کجھ گلاں دا سواد لین لئی زنانی دی حمیت تے کنڈکٹر نوں بد تمیز کہہ کے چُپ کرا دیندے نیں۔ 
گل ٹھنڈیاں ہوندیاں نال ای کنڈکٹر ’’چلو باجی ہُن کرایہ دے دیو۔‘‘ 
تے زنانی ہس کے کرایہ دیندیاں کیہندی اے ’’تے پہلوں ای باجی کہہ لینا سی‘‘ ’’چلو باجی تہاڈے کولوں معافی منگ ای لئی اے ناں‘‘ کنڈکٹر اپنی جان چھڑان لئی کہہ دیندا اے تے کھچری رن منہ وچ ہس کے رہ جاندی اے۔ 
اینے چر نُوں کنڈکٹر نے اک بی بی نوں کہیا، ’’ہاں باجی کرایہ دیو‘‘ ’’ہو ہائے‘‘ ذرا کھچ کے آکھن لگی ’’توں مینوں پچھانیا نہیں‘‘، کنڈکٹر کوئی شریف گھر دا لگدا سی۔ 
اوہ اس طرح کہ اِک واری تے اوہدے طور بھوں گئے اوہ ڈر گیا ایہہ کیہ مصیبت گل پین لگی اے۔ 
فیر اوہنے اپنے آپ نوں سنبھال دیاں آکھیا ’’بی بی میں تے تینوں نہیں جاندا توں تگانے مگانے مینوں پھسان لگی ایں‘‘ ’’فٹے منہ تیرا‘‘ زنانی نے واہ وا کراری آواز وچ کنڈکٹر نوں کہہ دِتّا۔ 
ڈرائیور اپنے دھیان نال ویگن ٹوری جا رہیا سی۔ 
وچ وچ بریکاں وی لگن۔ 
سواریاں وی اُترن تے چڑھ رہیّاں سن۔ 
ڈرائیور نوں خورے پتہ سی کہ نہیں اوہ نک دی سیدھے ویگن بھجائی جا رہیا سی۔ 
کنڈکٹر سواریاں لاہن چڑھان نال نال اوس بی بی نال وی نبڑن ڈہیا سی۔ 
’’میں تینوں ایہو جیہی لگدی آں‘‘ اوس زنانی نے اکھاں وچ اتھرو لیاوندیاں کنڈکٹر توں پُچھیا۔ 
’’بی بی توں جو کجھ وی ایں۔ 
توں اوہو جیہی ہوویں بھانویں نہ، مینوں کیہ، مینوں تے کرایہ چاہی دا اے۔‘‘ 
کنڈکٹر نے فیر زنانی توں کرایہ منگیا۔ 
اوہ زنانی میرے نال ای سیٹ تے بیٹھی سی، تے میرے ول مُنہ کر کے گل کرن لگ پئی۔ 
’’ویکھو ناں جی۔ 
میں ویگن تے بیہن توں پہلاں ای ایہنوں پُچھیا سی، ویرا میں غریب عورت آں میرے کولے پیسے نہیں نیں۔ 
تے ایہنے مینوں آکھ دتا بہہ جا ہُن میتھوں کرایہ منگن دہیا اے۔ 
بھراوا میں غریبنی منگ پن کے گزارا کرنی آں۔ 
کھا پی کے مساں کرائے جوگے پیسے بچدے نیں۔‘‘ 
اوہنے اینی کُو مینوں گل دسّی۔ 
کنڈکٹر دا دھیان وی ساڈے ول سی۔ 
اوہ گل سُن کے چُپ کر گیا تے مُڑ اوہنے کرایہ نہ منگیا۔ 
ہُن زنانی نے ویکھیا معاملہ ٹل گیا اے تے میرے نال گلاں کرن لگی تے میں آکھیا ’’بھیناں، بسّاں، ویگناں وچ اپنے گھر دیاں گلاں نہیں کری دیاں۔ 
ہُن چھڈو گل نُوں اوہنے کرایہ منگنا چھڈ دتا اے۔ 
اللہ پاک سب دیاں مشکلاں دُور کرے ربّ سبھ لئی آسانیاں پیدا کرے‘‘ کہہ کے زنانی نوں چُپ کراؤن دی کوشش کیتی۔ 
پر اوہدے دل وچ اُبال سی جیہڑا اوہ باہر کڈھنا چاہندی سی۔ 
خورے کنّے چر توں ایہہ دُکھ اپنے ڈھڈ وچ لکائی پھردی اے۔ 
خورے کسے نے ایہدی سنن دی کوشش ای نہیں کیتی۔ 
میں دِل وچ سوچیا چلو سُن لئیے شاید ایہدا دل ہولا ہو جائے شاید میں ایہنوں کوئی مت دے دیاں تے ایہدی سمجھ وچ آ جائے تے ایہدی جان سُکھالی ہو جائے۔ 
میں ہوں، نہ ہاں، کیتی میری چُپ نُوں میری رضا مندی سمجھ کے اوہنے ہولی ہولی جویں کوئی ہور نہ سُن لے میرے نال گل کرن لگ پئی۔ 
’’بھراوا کِسے نوں کِیہ پتا میں اندروں کِنّاں کو دُکّھی آں۔ 
میرے گھر آلے نے چارے بچے میتھوں کھوہ کے مینوں گھروں کڈھ دِتا اے۔ 
ہُن میں در در پھردی دھکے کھاندی منگدی پندی آں۔‘‘ 
اینا سُنیا تے میرا شریر کنب گیا۔ 
میرے دِل دماغ وچ اک بُھچال جیہا آگیا۔ 
مینوں اِنج لگا جیویں ویگن اُلٹ گئی اے۔ 
اسیں سارے مسافر سلامت تے ہاں پر ویگن دے پہیے اُلٹ کے اُتانہہ ہوگئے سن پر ویگن فیر وی بھجی جا رہی سی۔ 
میتھوں رہیا نہ گیا۔ 
’’بھیناں بس کر اگوں کُجھ ہور نہ سُنائیں میرے وچ اینا حوصلہ نہیں۔ 
میں وی دھیاں بھیناں والا آں میں کجھ ہور نہیں سُن سکدا۔‘‘ 
میں منت کردیاں اوہنوں اگوں بولن توں منع کر دِتّا۔ 
تے منہ چوں لمبا جیہا ہوکا کڈھ کے سر سُٹ کے منہ دُوجے پاسے کر لیا۔ 
میرے ساہواں چوں سیک نکلن لگ پیا جویں اندر اگ لگ گئی ہووے۔ 
پر اوہدے کولوں فیر نہ رہیا گیا جھٹ کُو چُپ کر کے اوہنے گل اوتھوں گل شروع کر لئی جتھوں اوہنے چھڈی سی۔ 
میں وی فیر تیار ہوگیا ایہہ سوچ کے کہ اج ایہدے دِل دی ہواڑ نِکل جانی چاہی دی اے۔ 
شاید ایہنوں گل کر کے سکون مِل جائے۔ 
اوہنے فیر مینوں بناں کُجھ آکھیاں گل سناؤنی شروع کردِتی۔ 
کہن لگی، میں ویاہواں، شادیاں یا غماں ویلے لوکاں گھر کم کردی ساں۔ 
خیر نال میرے چار بچے وی نیں۔ 
دو دھیاں تے دو پُتّر خورے اوہ کیہڑی منحوس گھڑی سی کہ میرے گھر والا میرے تے شک کرن لگ پیا۔ 
پہلے تے گلّو گلیں ورجدا رہیا۔ 
اوہنے کجھ بولنا تے میں چُپ کر رہنا۔ 
ویکھ نہ بھراوا۔ 
ایہو جیہی جگہ تے دیر سویر تے ہو ای جاندی اے ناں۔ 
اِک دن میں تھکی ٹُٹّی رات نوں واہ وا کویلے آئی تے میرے گھر والا جاگدا سی۔ 
پہلے تے صرف گلیں باتیں ٹچکراں کردا سی تے اَج سدھا ای کہہ دتا ’’مِل آئی ایں یار نوں‘‘۔ 
اوہنے اینی گل کہی تے میرے تن بدن وچ اگ لگ گئی۔ 
میں تے اگ دا بھبھوکا بن گئی تے اِلّا اللہ کر کے سدّھی ہوگئی۔ 
جیوں میرا ویاہ ہویا میں گھر آلے اگے کدی نہیں بولی۔ 
اج پتہ نہیں میرا منہ کیوں کھل گیا۔ 
’’ہاں ہاں آئی آں میں یار نوں مِل کے توں ساری دیہاڑی گھر منجیاں توڑدا یاں باہر گلی وچ بہہ کے لُچ منڈیاں نال تاش کُٹدا رہندا ایں۔ 
تینوں پتہ ای نہیں سانوں اوتھوں پیسے بعد چوں تے جھڑکاں پہلوں مل جاندیاں نیں۔ 
وے میں کھوتے وانگوں ساری دیہاڑی پھیرے ای لائی جانی آں۔ 
آون لگیاں جے سانوں توسا مِل دا اے تے اوہ وی جُوٹھا۔ 
بال آپے ای اپنے ہتھ ساڑ کے بیہے باسی سالن گرم کر کے آپ کھان تے نالے تیرے منہ وچ پان۔ 
وڈا توں آیا غیرت والا میں پہلوں اپنے ماپیاں دی عزت ساں فیر تیری غیرت بن کے آگئی۔ 
میں تے ماپیاں دی عزت نبھاؤندی نبھاؤندی ایتھوں تیک آگئی تے تُوں ۔۔۔۔۔۔ 
توں تے اپنی غیرت دا جنازہ ای کڈھ دِتّا۔ 
واہ مراد واہ وڈا غیرت والا ویکھو۔ 
مینوں طعنہ وی دتّا تے اوس نے جیہدی اپنی کوئی عزت تے غیرت نہیں سی۔‘‘ 
مینوں اوس ویلے کجھ پتہ نہیں میرے تے کیتھوں جن آگئے سن میں بولی جاندی سی تے اوہ چُپ، اجیہا، چُپ جویں سپ سُنگھ گیا ہووے۔ 
میں سمجھی ایہنوں اپنی کرتُوت تے شرمندگی ہو رہی اے تے شرم دا مارا گل دا جواب نہیں دین دہیا۔ 
بال نال دے کمرے وچ گُھوک سُتے سن اوہناں نُوں پتہ ای نہیں اج تقدیر کیہ فیصلہ کرن والی اے۔ 
جدوں میں بتھیرا بول لیا تے تھک ہار کے میں منجی تے پین لگی تے اوس مینوں بانہہ پھڑ کے پراں دھکا دے دِتّا۔ 
میں پرے جا کے ڈگی۔ 
پر میں ایہہ سوچ کے کہ مرد اے ایہنوں غصہ آگیا اے رات لنگھے گی ٹھنڈا ہو جائے گا۔ 
میں لیڑے جھاڑ کے بچیاں دے کمرے ول جان لگی تے اوس اگانہہ ودّھ کے کمرے دیاں دہلیزاں تے ای روک دِتّا۔ 
ایہہ بچے میرے نیں اوہنے ایہہ آکھیا تے میں تھوڑی دیر لئی حیران ہوئی۔ 
میرے دِل وچ ہالے وی کوئی شک شُبے والی گل نہیں سی آئی۔ 
’’سُن‘‘ اوہنے مینوں قہر بھریاں اکھاں نال ویکھدیاں ہویاں آکھیا۔ 
’’سُن۔ 
ایہہ میرے بچے نیں اج توں اِی نہیں بلکہ ہُنّے میں تینوں طلاق دتی۔ 
طلاق دتی۔ 
طلاق دتی۔‘‘ 
اس توں اگے اوہنے خورے کیہ کجھ کہیا مینوں کجھ پتہ نہیں میں تے غش کھا کے ڈِگ پئی۔ 
پر جدوں مینوں ہوش آئی تے میں باہر والے دروازے تے ساں۔ 
میں گھبرا کے کپڑے جھاڑدی اُٹھی ہولی ہولی پو پھُٹن ڈئی سی میں تور دور بھوری ہوئی کدی میں اوس بوہے ول ویکھاں جیہڑا روز میری راہ ویکھدا سی۔ 
اوہ بوُہا جس توں میں لنگھ کے اپنی جنت وچ وڑدی ساں اج اوہی بُوہا میرے لئی انجاں بن کے میری راہ وچ کھلو گیا سی۔ 
میں اوہنوں پچھیا وی کہ مینوں اندر کیوں نہیں جان دیندا؟ میرے مالک نے تینوں گھروں کڈھ دِتّا اے، میں اپنے مالک دی مرضی دے خلاف کویں تینوں اندر جان دیاں۔ 
بُوہے نے کورا تے کرارا جواب دیندیاں ہویاں اگوں کجھ کہن لئی چھڈیا ای نہ۔ 
اجے میں بُوہے تے کھلوتی سوال جواب کرن ڈئی ساں تے میاں جی نے فجر ویلے دی بانگ دینی شروع کر دتی۔ 
میں چھیتی چھیتی اپنے آپ نوں سنبھالیا لوکی نماز پڑھن لئی گھروں نکلن گے تے ایس ویلے میں باہر کھلوتی ویکھ کے ہر کوئی مینوں پچھے گا۔ 
خیر اے توں ایس ویلے باہر؟ کہنوں کہنوں تے کیہ جواب دیاں گی۔ 
میری سمجھ وچ وی کجھ نہیں آون دہیا سی۔ 
فیر چن چیت مینوں اوس مُنڈے دا دھیان آگیا جیہڑا ہر ویلے میریاں تعریفاں کردا تھکدا نہیں سی۔ 
کئی جگہ تے ویا ہواں والے گھر اسیں اکٹھے کم کردے ساں تے اوہ مینوں کم وی گھٹ کرن دیندا تے بہت ہمدردی جتاؤندا کہ ’’تیرے گھر والا سارا دِن آوارہ پھر چھڈدا اے توں رات دِن اپنے تے اوہدے لئی وی کم کردی ایں۔ 
ایہہ کم اوہدا تے کر توں رہی ایں‘‘ میری مت ماری گئی سی اوہدیاں گلاں سُن کے اپنے بندے تو نفرت کرن لگ پئی۔ 
پر پہلے پہلے جدوں میں گھر جاندی گھر والے تے بچیاں نوں ویکھدی تے اوہدیاں گلاں بُھل جاندی۔ 
دِن چنگے بھلے لنگھن دئے سن۔ 
کدی کدی جدوں گھر والے نے نجیز جھڑکنا تے اوس منڈے دیاں گلاں چنگیاں لگن لگ پیندیاں۔ 
بڑا چر ایسے بُھبھل بھوسے وچ رہی کجھ سمجھ نہ آونا۔ 
کئی واری گھر والے نے میرے نال گلاں کرن دی کوشش کرنی تے میں کِتے ہور کھلوتی ہونا۔ 
کدی اوہنے با قاعدہ دبکا مار کے آکھنا سکینہ میں تیرے نال گلاں کر رہیا آں توں کِتھے گواچی پھرنی ایں۔ 
میں کتّا آں ایویں بھونکی جا رہیا آں۔‘‘ 
اوہنوں غصہ چڑھنا تے فیر اوہ بولی جاندا۔ 
کدی میں چپ کر کے سُن دی رہنا تے کدی بہانہ پا دینا اج چوکھا کم کرنا پیا سی سر وچ پیڑ ہون دئی اے تاں میں چپ کیتی ہوئی آں۔ 
خورے اوہنے میری گل سچ من لینی تے چپ کر جانا پر میں دوآں وچکار پھس چکی ساں۔ 
فیر میں وی بولنا شروع کر دتا میں تُرت جواب دینے شروع کر دتے۔ 
اک دن اوہنے وی دِل دی گل بُلّھلاں تے لے ای آندی۔ 
سکینہ تیرے منہ وچ زبان تیری نہیں کسے ہور دی بولدی اے۔ 
سچ دس گل کیہ اے توں کہنا کی چاہندی ایں؟‘‘ ’’میں تے کجھ نہیں چاہندی تیرے ای دِل وچ میل آگئی اے۔‘‘ 
ایسے بہانے میں کیہ نہیں اوہدی کیتی۔ 
میرے دل وچ چور سی نا۔ 
مینوں ایہہ ڈر پے گیا خورے ایہنوں پتہ لگ گیا تے میں اپنے گھر والے نُوں جھوٹا ثابت کرن لئی ہُن روز اوہدیاں گلاں دے جواب دین لگ پئی۔ 
دِن بدن گل ودھدی گئی۔ 
اخیر اک دن اوہنے میرے منہ تے اوس منڈے دا طعنہ دے ای دتا تے مینوں انج لگا جویں کسے نے گرم سواہ تے پانی پا دتا ہووئے۔ 
میں اوس ویلے چپ کر گئی ایہہ سوچ کے کہ گرم گرم گل اے کِتے وِگڑ نہ جائے پہلے میں اوس منڈے نوں ٹوہ تے لواں۔ 
میں اِنج ٹھنڈی ہوئی جویں بہت تیز بخار وچ کسے نوں برف دیاں ٹھنڈیاں ٹکوراں کری دیاں نیں۔ 
اودھر میرے گھر والا میری چپ توں ہور شیر ہوگیا۔ 
اوہنے سمجھیا میں ایہنوں رنگے ہتھیں پھڑ لیا ہُن تائیوں نہیں بولدی۔ 
اوہدی سوچ تے ٹھیک سی پر میں آن والے وقت لئی اپنے آپ نوں تیار کرن لئی چُپ وٹ لئی۔ 
رات ایسے کھڑکے دڑکے وچ لنگھ گئی۔ 
دِن چڑھیا تے کم تے جان تو پہلاں ای میں منڈے نوں مِلن لئی سنیہا گھل دِتّا۔ 
اوہنے بوہتی دیر نہ کِیتی تے آن ملیا۔ 
میں رات والی گل ساری اوہدے اگے رکھ دِتّی اوہ سن کے چُپ کر گیا تے اوہدی چُپ نوں توڑ دیاں ہوئیاں پچھیا ’’دس مینوں جے میں اپنے گھر والے نوں چھڈ دیاں تے تو مینوں قبول لئیں گا۔‘‘ 
اوہ نیویں پا کے بیٹھا کجھ سوچن دہیا سی۔ 
’’اچھا میں تینوں دس دا آں، مینوں کجھ سوچن دے۔‘‘ 
ہلّہ فیر میں وی اوہدی چُپ وچ رل گئی۔ 
اوہ واہ وا دیر سوچدا رہیا میں فیر اوہنوں پُچھ لیا تے اوس سرتہاں چکیا تے میرا ہتھ پھڑ کے آکھن لگا ’’آہو سکینہ میں تیرا ساتھ دیاں گا بھانویں دُنیا ایدھر دی اودھر ہو جائے۔‘‘ 
’’میں چاہنی آں توں چنگی طرح سوچ سمجھ لے میں تینوں کجھ دن دینی آں تو اپنا سارا آل دوالا دیکھ کے مینوں جواب دئیں۔ 
تے ایہہ گل دماغ وچ رکھیں توں کوارا منڈا تے میں ویاہی ورھی، تیرے ماپے کِسراں منن گے۔‘‘ 
میں اوہنوں ہر آن والی اوکڑ ول دھیان کرن دی صلاح دِتّی۔ 
’’تیریاں سب گلاں ٹھیک نیں جے میرے ماپے وی نہ منے میں تاں وی تیرے نال ویاہ کراں گا پر اِک شرط اے۔‘‘ 
اوس منڈے مینوں پرت کے جواب دِتّا ’’کیہڑی شرط جے تو میرا ساتھ دین دہیا ایں تے میں وی تیری ہر شرط مناں گی۔‘‘ 
میں وی اپنے ولوں اوہنوں یقین دلاندیاں ہویاں آکھیا۔ 
’’شرط ایہہ وے کہ میں تیرے بچے نال نہیں رکھ سکدا۔‘‘ 
’’میں تینوں پیار کیتا اے تیریاں بچیاں نوں نہیں‘‘ کیہندے نیں نہ جدوں عقل تے پردا پے جاوے تے ولی وی ڈول جاندے نیں۔ 
میں کجھ نہ سوچیا تے جھٹ ہاں کر دِتّی۔ 
’’مینوں منظور اے‘‘ اساں دوآں اک دوجے دے ہتھاں وچ ہتھ دے کے وعدہ کر لیا۔ 
اوہ اپنے کمیں تے میں اپنے کم تے ٹر آئی۔ 
اوس دن تے کم کرن نوں وی جی نہ کرے۔ 
جی کرے کیہڑا ویلا ہووے دن ڈُبے تے میں گھر جانواں۔ 
میرے گھر والا گل کرے تے میں کوئی وی بہانہ کر کے لڑائی دا مُڈھ بنھ لواں ایہنوں جواب دیاں تے گھر نِکل آواں۔ 
پر میں کرماں ماری تے ایہہ ویلا ای نہ آیا۔ 
خورے اوہنے آپ مینوں ویکھ لیا یا کِسے نے ویکھ کے میرے گھروالے نوں غیرت دا طعنہ جا ماریا۔ 
اوہ اگے ای بھریا پیا سی تے اوہ واہی تواہی بولن لگ پیا میں وی اپنی مرضی دے مطابق ہر اِٹ دا جواب پتھر نال دین لگ پئی تے اوہنے ڈھائیے پھٹ لا کے مینوں ویلیاں کر دِتّا۔ 
اودوں تے مینوں اینا دُکھ نہ ہویا کیوں جے میں تے پہلے ای تیار ساں۔ 
اس توں پہلاں کہ دِن دی چاننی چارے کنیاں روشن کر دیوے میں اوس مُنڈے دا جا بوہا کھڑکایا اوہ اک کرائے دے کمرے وچ رہیندا سی تے اوس اکھاں ملدیاں بوہا کھولیا تے مینوں ساہمنے ویکھ کے ہکا بکا رہ گیا۔ 
سکینہ توں تے ایتھے‘‘ اوہدا رنگ وی بگا جیہا ہوگیا۔ 
اوہنے جھٹ بوہا بند کر لیا۔ 
’’تیرا بیڑا غرق توں مینوں پہلوں دس دی میں کوئی بندوبست کر کے رکھدا۔ 
ہُنے جے کوئی اندروں آگیا تے کیہ بنے گا۔‘‘ 
اوہ بہت زیادہ گھبرایا ہویا سی اوہنوں سمجھ نہیں سی آون ڈئی پئی سر تے آئی بلا دا میں کیہ کراں۔ 
پر میں وی کیہ کر سکدی ساں ایہہ تے ڈھائیے فٹ کجھ ہوگیا پتہ تے مینوں وی نہیں سی میں نیویں پائی منجی دیاں پینداں ول بیٹھی اندرو اندر جھُرن ڈئی تے دِل ای دِل وچ دعا منگن ڈئی ساں۔ 
’’یا اللہ خیر کریں میں اپنا سب کجھ گوا کے ایتھے آئی آں میریاں شرماں رکھ لئیں۔‘‘ 
ایہہ تے میں ساں جو ایس طرح سوچ رہی ساں یا دعا منگن ڈئی ساں۔ 
پر خدا لگدی گل کراں گی ایہو جیہے کماں وچ وی رب نیں کدی خیر پائی اے؟ جدوں شرم میں آپ ای لاہ آئی آں، ایتھے رب کیہ کرے؟ ایس طرح دیاں کئی گلاں دِل وچ آن جان دئیاں سن۔ 
اودھر منڈے دی جان تے بنی ہوئی سی۔ 
اوہ کدی بہہ جاوے تے کدی اُٹھ کے ٹرن پھرن لگ پئے۔ 
ایہہ کہہ لو ساڈے دوآں تے جان تے بنی ہوئی سی۔ 
فیر اوہ وی تھک ہار کے بہہ گیا۔ 
تھوڑی دیر بعد فیر بولیا سکینہ توں کسوتی سَٹ ماری اے دس ایس ویلے میں کیہ کراں۔ 
ہُن تے دِن وی چڑھ آیا اے کسے نے تینوں انج میری بیٹھک چوں نکلدیاں ویکھ لیا تے پنڈ وچ واہر پے جانی ایں۔‘‘ 
اوہ حالے تیک گھبرایا ہویا سی۔ 
اینی گل کر کے فیر چُپ کر گیا۔ 
کجھ دیر چُپ کرن توں بعد اوس مینوں آکھیا سکینہ اِک ترکیب آئی اے پئی توں سارا دِن ایتھے رہ میں باہروں جندرا لا کے کم تے چلا جاواں گا میں جا کے اوتھے یاراں دوستاں نال صلاح مشورہ کرنا۔ 
اللہ کرے چنگا حل نِکل آئے۔‘‘ 
میں من گئی، میں وی تے نہیں چاوہندی ساں پئی میرا کسے نوں پتہ لگ جائے۔ 
اوہ مینوں کمرے وچ بند کر کے باہروں جندرا لا کے کم تے ٹُر گیا۔ 
میں بُھکی بھانی نے سارا دن تڑف کے لنگھایا۔ 
اگے جدوں میں کم تے جاندی ہُندی ساں تے بچے مینوں یاد نہیں سی آوندے اج بچے وی ٹُٹ کے یاد آون دیئے سن۔ 
میں سوچاں دن چڑھیاں بچیاں نے میرا پچھیا ہووے گا تے اوہناں دے پیو نے کیہ دسیا ہوناں۔ 
جے اوہنے دسیا پئی تہاڈی ماں کسے نال خراب سی تے اوہ میرے ولوں کیہ سوچن گے۔ 
میں سارا دن رو کے لنگھایا اج دِن وی لما ای ہوگیا مکن وچ ای نہیں آون دئیا سی۔ 
اللہ اللہ کر کے دِن ڈُبیا تے رات نے نیھرے دی بُکل ماری تے منڈا گھر پرتیا جدوں بوہا ہلیا تے میرا دل وی زور زور دی پھڑکن لگ پیا۔ 
میں دل وچ دعا منگن لگ پئی ’’یا اللہ ایہدیاں یاراں کوئی چنگی صلاح اِی دتی ہووے۔‘‘ 
دِل وچ اِک دلیل آئے تے اک جائے۔ 
اینی دیر نوں بوہا کھلا تے منڈا انج چھڑپا مار کے اندر وڑیا جویں پُلس مگر لگی ہووے۔ 
میں وی گبھرا کے اُٹھ کے کھلو گئی۔ 
’’بہہ جا بہہ جا کجھ نہیں ہویا تے نالے تینوں کیہ، جے مصیبت آئی، تے میرے تے ای آئے گی، تیرا کیہ توں تے زنانی ذات ایں۔ 
لوکاں کہنا میں کڈھ کے لیایاں۔‘‘ 
جدوں اوہنے انج آکھیا تے میں وی بولی ’’توں فکر نہ کر میں آپ سب نوں جواب دیاں گی میں آپ چل کے آئی آں ایہدے کول‘‘ میں اپنے ولوں اوہنوں حوصلہ دین دی کوشش کیتی۔ 
اوس مینوں ایہہ کیہ کے چپ کرا دِتا۔ 
’’ایڈی سیانی نہ بن ایڈی توں سچی ہُندی تے اپنے خصّم نوں چھڈ کے میرے کول نہ آوندی۔ 
جیہڑی اپنے خصّم دی نہ رہی جیہڑی اپنی اولاد دی نہ بنی اوہ میرے نال کِناں چِر رہیگی۔ 
کل کوئی تینوں ہور مِل گیا تے توں اودھر۔‘‘ 
ایہہ تے چنگا ہویا میرے یاراں مینوں چنگی مت دے دتی۔ 
نہیں تے کل میں وی تیرے خصّم ورگا ای ہُندا۔ 
اوہدے ایہہ کہن دی دیر سی تے میرے پیراں تھلوں زمین ای نکل گئی۔ 
میں تے ستاں اسماناں توں انج ڈگی کہ میں پھیتی پھیتی ہوگئی۔ 
میرا ککھ نہ رہیا نہ میں اگا نہہ جوگی رہی نہ پچھا نہہ جوگی۔ 
انج تے فیر ہونا ای سی۔ 
اوس منڈے دی گل وی ٹھیک سی۔ 
میں بڑے دھیان نال بناں ہنگارا دِتّے اوہدیاں گلاں سن دیاں سن دیاں ہن آکے بولیا۔ 
’’تسیں ای نہیں باؤ جی جیہڑا وی میری کہانی سنے گا اوہ ایہو ای کہوے گا۔ 
میں من دی آں۔ 
ہن میں روندی پھردی آں۔ 
میں پیشہ ور منگتی تے نہیں آں۔ 
بس ڈھڈ دا دوزخ بھرن لئی دو روٹیاں تے کمرے دا کرایہ اکٹھا کر کے وقت لنگھاؤن دیئی آں۔ 
گل گل تے رونا آ جاندا اے۔ 
اتھرو تے اکھاں وچوں ڈلھ ڈلھ جاندے نیں۔ 
باؤ جی ایہہ میرا رونا کدوں مکے گا۔ 
سکینہ ایہہ رونا مُکن وال نہیں۔ 
جناں چر تیری حیاتی اے توں روندی رہیں گی۔‘‘ 
ایہہ عمراں دا رونا اے۔ 
شاہ عظیم اُنیویں صدی دے نامور شاعر ہن پر ایں صدی دے پہلے پنجاہ سالاں وچ لوک ادب تے شاعر ی دی طرف جیہڑی ساڈے کولوں غفلت تھئی ہے، اوندی وجہ نال اساں جیویں پچھلی صدی دے بہوں سارے لوک ادیباں شاعراں کُوں بُھل گئے ہیں۔ 
ایویں اوہناں کوں وی اساں بُھل گئے ہاسے تے ہُن تائیں کہیں ادبی تذکرہ وچ وی اوہناں دا ذکر نہ ہائی جد کہ پنجاب دے چار پنج جنوبی ضلعیاں وچ دیہات دے لوکاں کوں شاہ عظیم ہوریں دیاں واراں کتھائیں کتھائیں یاد ہن۔ 
میں ء دے ڈہاکے وچ جیہڑے ویلے نواب مظفر خاں شہید ملتانی دی حیاتی اُتے کم پیا کریندا ہم تاں جیہڑے ویلے مَیں نواب شہید دی زندگی دے اُتے شعری مواد اکٹھا کرنا شروع کیتا تاں میڈا وی شاہ عظیم ہوریں نال تعارف تھیا پر ایہہ تعارف صرف ناں دی حد تک، اوہناں دا جھنگ نال تعلق دی حد تک،تے کُجھ پوڑی مظفر خان دے بنداں دی حد تک تھیا۔ 
پچھلے سالء سعید بُھٹا ہوریں نال ملاقات تھئی تے اوہناں دا شاہ عظیم دی پھول وچ جذبہ ڈیکھ کے میکوں یقین تھیا کہ منزل دے نیڑے پہنچ گئے ہن۔اوہ 
ثابت قدم ڈُونگھے کھوجی نظرے جو گولیندے گولیندے میں ناچیز تک وی اپڑے۔ 
گالھیں کریندیاں پتہ چلیا کہ جیہڑے شخص نال وی شاہ عظیم دا تھوڑا جیہا تعلق اوہناں کوں معلوم تھئے، اوتھے اوہ پہنچے ہن۔ 
ہیں کوں تحقیق آہدے ہن۔ 
سعید بُھٹا ہوریں دی تحقیق دے مطابق پوڑی مظفر خاں ڈو واری چھپی ہائی ، جیں دے وِچوں ہک واری ایکوں صابر ملتانی ہوریں وی چھپوائی ہائی۔ 
ایہہ مولوی صابر ملتانی سرائیکی زبان دیاں کئی کتاباں دے ناشر ہن تے ایندا حوالہ’’سرائیکی کتابیں‘‘ از علامہ سیٹھ محمدعبید الرحمن بہاولپوری وچ مِلدا ہے۔ 
مَیں کئی ورھے پہلاں ہک سرائیکی مطبوعہ کتاباں دی فہرست پوڑی مظفر خان دا حوالہ ڈِٹھا ہئی۔ 
جیہڑی ملتان دے مشہور لوک ادب دے ناشر مولوی فیض بخش محمد ذوالفقار تاجران کُتب اندرون پاک دروازہ ملتان دی مطبوعہ کتاباں دی فہرست ہائی۔ 
میں ول ایں کتاباں دے تاجر دے گودام دی بہوں پھلپوٹ کیتی پر پوڑی نہ ملی۔ 
ہُن سعید بُھٹا دی ہمت نال پاکستان پنجابی ادبی بورڈ دے ذریعہ’’ کلیاتِ شاہ عظیم‘‘ شائع تھیون نال میڈا ایہہ کم بہوں اگوہاں تھی پیا ہے۔ 
’’ کلیاتِ شاہ عظیم‘‘ میڈے ساہمنے ہے۔ 
سعید بُھٹا ہوریں نے بہوں محبت تے محنت نال’’ کلیات شاہ عظیم‘‘ کٹھیاں کر کے تے شاہ عظیم دی زندگی اُتے کم کر کے شاہ عظیم ہوریں کُوں اوہ مقام ڈیوایا ہے، جیں دے اوہ حق دار ہن۔ 
صفحیاں دی کتاب اچھے کاغذ، سوہنے تے من موہنے ٹائٹل نال پاکستان پنجابی ادبی بورڈ نے شائع کیتی ہے۔ 
پہلے اُنوی صفحیاں وچ کتاب دی تصنیف دی شاہ عظیم دے خاندانی حالات، شاہ عظیم ہوریں دا کُرسی نامہ تے اوہناں دی زندگی دے حالات تفصیل نال لکھ کے سعید بُھٹا نے اوہناں کوں نویں زندگی ڈے ڈتی ہے۔ 
ہک باب پوڑیاں دی صنفِ سخن دے تعارف تے وی لکھیونیں۔ 
میں سعید بُھٹا ہوریں نال اتفاق کرینداں کہ سرائیکی یاں لہندی وچ وار دا لفظ کئے نی۔ 
مَیں ڈکشنریاں ڈِٹھم میکوں وار دا لفظ نہیںمِلیا۔ 
البتہ بھائی مایا سنگھ دی پنجابی ڈکشنری وچ وار دا لفظ اپنے صحیح معنیاں وچ موجود ہے پر سرائیکی تے لہندی بولن والے وار دے لفظ دے کولوں ان واقف وی کئے نہیں۔ 
سعید بُھٹا دا ایہہ نتیجہ کہ پوڑی تے وار ہکو صنفِ سخن ہے ہر لحظ نال صحیح ہے تے ہِیں کو انگریزی وچ آہدے ہن۔ 
’’کلیات شاہ عظیم ‘‘ دے مجموعہ دی ابتدا ساہیوال دی پوڑی نال شروع تھیندی ہے۔ 
ڈوجھی پوڑی احمد خاں سیال دی ہے۔ 
ایندے بعد پوڑی مظفر خاں بنداں تے مشتمل ہے۔ 
آخر وچ ایں مجموعہ کلام وچ شاہ عظیم دے ڈوہڑے مکمل تے ڈو نامکمل ہن۔ 
حوالہ جات نال کُل یارھاں ڈوہڑے ایں کم دی سوہنی تکمیل تھی گئی ہے۔ 
کتاب دے ختم تھیون کولوں پہلوں فاضل مرتب نے شخصیات دا تعارف تے مشکل الفاظ دے معنیاں دی ہک فہرست شامل کر کے کتاب دی افادیت بہوں ودھا ڈتی ہے۔ 
حالیں بہوں سارے مشکل لفظ ہن، جیہناں دے معنی درج تِھیونے چاہیدے ہن۔ 
ایویں شاہ عظیم دا طرزِ سخن، جیہڑا وکھرا ہے دے بارے وچ ہک باب ہوناچاہیدا ہئی۔ 
حسد دی بھاہ وچ سٹر دے بہوں سارے کیڑے کڈھے ونج سگیندے ہن پر ایہہ ادبی خدمت ہر گز نہ ہو سی۔کتاب 
دے مطالعہ تے مرتب دی محنت ڈیکھ کے بہوں خوشگوار اثرپیدا تھیندا ہے۔ 
سعید بُھٹا ہوریں نے ویں صدی دے سرائیکی یا لہندی دے ہک شاعر دی بھال کر کے اوہناں کوں امر بنا کے سرائیکی زبان دی خدمت کیتی ہے تے ایکوں پاکستان پنجابی ادبی بورڈ نے شائع کر کے پنجاب دے لوک ادب دے ذخیرہ کوں بہوں ودھایا ہے تے ایں کم دا کوئی مُل نہیں ہو سکدا۔ 
اوس دِن ڈاہڈی برف پے رہی سی۔ 
شام تیکر دو ڈھائی فٹ برف جمع ہوچکی سی۔ 
سارا پِنڈ برف دی چادر ہیٹھ دبیا پیا سی۔ 
اجیہی حالت وچ میرا گھر جانا بڑا مشکل سی کیوں جے میرے گھراٹ توں گھر دا فاصلہ تِن کلومیٹر سی تے برف اُتے چلنا خطرے توں خالی نہیں سی۔ 
ایس لئی میں گھراٹ وچ ہی رات کٹن دا فیصلہ کیتا۔ 
میں آلو تے موٹھ پکائے اتے مکاں دے ڈھوڈھے تے تِمرو دی چٹنی نال روٹی کھا کے سوں گیا راتیں دس یارھاں وجے ہون گے کہ کسے نے گھراٹ دا بُوہا زور زور نال ٹھکوریا۔ 
میری جاگ کُھل گئی تے میں پُچھیا ’’بھئی کون اے؟‘‘ ’’بُوہا کھول۔ 
اسیں مسافر آں۔ 
برف پے رہی اے۔ 
سفر کرنا بہوں اوکھا اے۔ 
برف بند ہون توڑی تیرے گھراٹ تے رُکاں گے۔‘‘ 
میں دروازہ کھولیا۔ 
چار جوان گبھرو گھراٹ اندر آئے۔ 
اوہناں دے ہتھاں وچ بندوقاں سن تے پِٹھ اُتے پِٹُھو چکے ہوئے۔ 
اوہناں سامان پِٹھ توں اُتاریا تے کندھ نال رکھ دِتا۔ 
فیر اوہناں وچوں اِ ک کہن لگا ’’اُٹھ منظور ساڈے لئی روٹی بنا۔ 
اسیں سویر دے بُھکھے آں۔ 
بڑا لما پندھ کڈھ کے آئے ہاں۔ 
کل رات اسیں مروت دے علاقے وچ ساں۔ 
اج دی رات تیرے نال کٹاں گے تے تڑکے تہجد ویلے ایتھوں ٹُر جاں گے۔‘‘ 
’’اسیں تینوں ہی نہیں، تیرے پورے خاندان نوں جاندے ہاں۔ 
تیرے پیو دا ناں محمد امین اے، جیہڑا ڈوڈُ پنچایت دا سرپنچ اے۔ 
تہاڈا گھر سگاڑی موہڑے وچ اے۔ 
تیرے تِن بھرا ہور وی جاوید، اسلم تے اقبال۔ 
تہاڈی اِک بھین جکھیڑ ویاہی ہوئی اے۔ 
تے دوجی ڈھوئے۔ 
تیری عمر سال اے۔ 
توں ویاہیا ورہیا ایں تے تیرے تِن بچے نیں۔ 
توں روز بانگ ویلے گھراٹ تے آنا ایں تے دِیوے بلن ویلے گھر جانا ایں ہور دس، ہور کیہ پُچھنا چاہنا ایں۔‘‘ 
’’پرتسیں کون او؟ میں تہانوں نہیں جان دا‘‘ ’’تُوں حالیں وی نہیں سمجھیا۔ 
سانوں ساری دُنیا جان دی اے۔ 
ایہہ بندوقاں ویکھیاں نیں۔ 
تھیلیاں وچ پیا بارود ویکھیا ای۔ 
اسیں مجاہد ہاں۔ 
بھارتی سامراج دے خلاف لڑن والے جھبھارُو۔ 
اسیں تہاڈی آزادی لئی بھارتی فوجاں تے پُلس نال لڑرہے آں۔ 
توں چھیتی کر روٹی پکا اَتے سانوں کھوا۔‘‘ 
میں مکّاں دا آٹا گُنھیا۔ 
ڈھوڈے پکائے۔ 
موٹھ تے آلوواں دا سالن پیا ہویا سی۔ 
اخروٹ دِیاں گِریاں، پودینے تے تِمرُو دی چٹنی بنائی تے اوہناں اَگے رکھ دِتی۔ 
اوہ سارے بُھکھے سن۔ 
ایس لئی مِنٹاں وچ ہی کھا پی کے ویہلے ہوگئے تے میرے نال گلاں کرن لگے۔ 
اسیں حزب المجاہدین‘‘ جتھے بندی نال جُڑے ہوئے ہاں۔ 
اسیں ڈوڈہ، کشتواڑ، گُول، مہور تے رام نگر دے علاقیاں وچ اپنیاں کارروائیاں کرنے ہاں۔ 
ساڈا امیر تے کمانڈر شکیل انصاری اے۔ 
ساڈے مجاہد پُلس تے فوجیاں نال ٹکر لیندے رہندے نیں۔ 
تسیں ر یڈیو، اخباراں تے ٹیلی ویژن تے ساڈے کارنامے پڑھدے، سُن دے ہوو گے، کل اساں بسنت گڈھ تھانے اُتے حملہ کرنا ایں۔ 
اوتھے دے تھانیدار رشید خان نے ساڈے سابقہ امیر نُوں مخبری وجہوں اِک مکان چوں سُتے پیاں پکڑیا سی تے فرضی مقابلے وچ بڑی بے رحمی نال مار دِتا سی اتے سرکار کولوں انعام تے ترقی حاصل کیتی ۔ 
کل اساں اوس دا حساب برابر کرن جانا اے۔ 
تُوں ساڈے نال چلیں گا کیوں جے سانوں رستے دا پتہ نہیں۔‘‘ 
میں بڑے ترلے پائے کہ مینوں چھڈدیو۔ 
نال نہ لے جاؤ۔ 
جے پُلس تے فوجیاں نوں پتہ چلیا تاں اوہ مینوں مار دین گے۔ 
میرے ماپے، بھین بھرا تے بیوی بچے عذاب وچ پھس جان گے۔ 
پر اوہناں خبیثاں میری اِک نہیں سُنی۔ 
میرے سِر آئی بلا نہیں ٹلی۔ 
بھلا زور اَگے زاری کیہی۔ 
فیر حادثے تے گھٹناواں تقدیر دے نال نال تُردیاں نیں اوہناں تہجد دی نماز پڑھی تے چل پئے۔ 
اساں کِرچی نالہ پار کیتا تے بسنت گڈھ ول جان لگے۔ 
امیر نے اپنا سامان مینوں چُکایا سی۔ 
اسیں کِرچی والی ڈھکی چڑھدے رہے تے کوئی دو گھنٹیاں مگروں پہاڑ دی ٹیسی اُتے پہنچ گئے۔ 
جِتھوں بسنت گڈھ دا قصبہ صاف دِس رہیا سی۔ 
اوہ سارے بھورا کُو آرام کرن لئی بیٹھ گئے میں امیر دے پیر دبان لگا تے بینتی کرن لگا کہ مینوں ایتھوں واپس جان دیو۔ 
کیوں جے لوکی کنک تے مکاں پیہان سویرے سویرے ہی آجاندے نیں۔ 
امیر نے مینوں جان دی اجازت دے دِتی نالے دھمکی دِتی پئی جے میں اوہناں بارے کِسے نُوں دسیا تاں اوہ مینوں جانوں مار دین گے تے میرے گھر نُوں اَگ لا دین گے۔ 
بھلا سپاں دِیاں کُھڈاں وچ کون ہتھ پاوے۔ 
میں واپس اپنے گھراٹ آگیا تے چُپ چاپ اپنا کم کرن لگا۔ 
میں ایس گھٹنا بارے کسے نال گل نہیں کیتی۔ 
نہ ماں پیو نال نہ بھین بھراواں نال تے نہ ہی پتنی نال۔ 
میرا آتنک واد نال کوئی تعلق نہیں سی۔ 
میں گھراٹ چلان توں چُھٹ پنچایت دے نِکے نِکے کم کرکے اپنی گھرہستی چلا رہیا ساں۔‘‘ 
ایہہ بیان میں ضلع اُدھم پور دے ایس ایس پی دے ساہمنے دِتا۔ 
جیہڑا اِک نوجوان افسر سی۔ 
اوس نے میرے نال چنگا سلوک کیتا۔ 
اوہنے اوس کھاڑکُو نُوں وی میرے روبرو کیتا جیہنے تفتیش تے انٹروگیشن وچ میرا ناں لیا سی۔ 
کھاڑکُو نے مینوں پچھان لیا سی۔ 
اوہدے بیان نال میرا بیان ملایا گیا۔ 
ساڈے دوواں دے بیان اِک دوجے نال ملدے سن۔ 
اُدھم پور دے ایس ایس پی صاحب میریاں گلاں توں سنتُشٹ سن۔ 
اوہناں نوں یقین سی کہ میرا کھاڑکواں نال کوئی سمبندھ نہیں تے میں صرف ڈر نال اوہناں نُوں روٹی کھوائی سی۔ 
اوہناں مینوں گھر جان تے اپنا کاروبار کرن دی آگیا دے دِتی پر اوس دِن دے بعد تھانے دار ویلے کویلے مینوں بُلاندا رہندا تے دھمکیاں دیندا رہندا۔ 
اِک دِن میرا ابا مینوں لے کے مُڑ ایس ایس پی صاحب نُوں ملیا تے تھانے دار دے سلوک بارے شکایت کیتی۔ 
اوس نیک افسر نے کارروائی کرن دا وشواس دلایا۔ 
پر کُجھ چِر مگروں اوس ایماندار افسر دی بدلی کسے ہور تھاں تے ہوگئی تے اوس دی جگہ کسے دوجے خرانٹ ایس ایس پی نُوں لگایا گیا۔ 
جس نے ساڈی شکایت تے کوئی کارروائی نہیں کیتی اتے ساڈی عرضی ردّی دی ٹوکری وچ سُٹ دِتی۔ 
تھانے دار نے ہور تنگ کرنا شروع کردتا۔ 
بس اوس بھلے مانس افسر دے جان مگروں ساڈے اُتے مصیبتاں تے پریشانیاں دا پہاڑ ٹُٹ پیا۔ 
اوس تھانے دار نُوں پاکھنڈ، گھمنڈ تے مُوہ ماہ دی بیماری سی اتے کرودھ دا کینسر وی۔ 
ہر دُوجے تیجے ہفتے مینوں پُلس پھڑ کے لے جاندی تے فیر اوہو سوال دُہرائے جاندے جیہناں دا جواب میں کئی وار دے چُکیا ساں۔ 
سیانیاں دا اکھان غلط ثابت ہوگیا سی کہ اندر ہووے سچ تے باہر کھلو کے نچ۔ 
پُلس سچ نُوں جھوٹ بنان تے بضد سی۔ 
تھانے دار توں لے کے ایس ایس پی تیکر سارے پُلس افسرمیری تفتیش کردے۔ 
مینوں تسیہے دیندے۔ 
اوہ چاہندے سن کہ میں اوہناں دے پیراں تے پیر رکھدا رہواں۔ 
اوہ سارے شکاری سن تے میں اوہناں دا شکار۔ 
پر اوہناں نوں کون سمجھاندا کہ ہر آلھنے وچ بوٹ نہیں ہوندے۔ 
اوہناں دِیاں بے رحم اکھاں میرے تے قہر ڈھاندیاں۔ 
اوہ مینوں ماردے، شکنجے چاڑھدے۔ 
مینوں اپنی حیاتی دی کُکھ وچ موت پلدی لبھدی میرا گھر، میرے ماپے، بھین بھرا، بیوی بچے سبھ بے وسی دے آوے وچ سڑ رہے سن۔ 
پر پُلسیے میری سچائی دا جل پنیاہی نہیں سن چاہندے۔ 
میرا ابّا مینوں بچان دے بڑے حیلے کردا۔ 
وڈے افسراں، سیاست داناں تے پتونتیاں اگے جد متھا رگڑدا تے اوہدیاں اکھاں دا دریا کنڈیاں توں باہر وگن لگدا۔ 
پر کسے نوں ساڈے اُتے رحم نہیں سی آوندا۔ 
مایا دی چھایا بغیر میری خلاصی نہ ہوندی۔ 
اِک موٹی رقم وصولن مگروں میرا چُھٹکارا ہوندا۔ 
ہر نواں تھانے دار تے ضلع پولیس افسر چارج لیندے سار ہی مینوں حوالات وچ بند کردیندے تے میرا ابّا رشوت دے کے مینوں چُھڑا لیاندا۔ 
ایس سرکاری آتنک واد وِچ ساڈی زمین وِک گئی، جائیداد وِک گئی، مال ڈنگر وِک گیا پر ساڈی فریاد دی داد رسی کسے نہیں کیتی۔ 
انصاف دے بھانڈے سانوں ہر تھائیں خالی ملے۔ 
سانوں کوئی اپنے ضمیر نال وفا کردا نہیں ملیا۔ 
تہانوں تاں پتہ ہی ہووے گاپئی من ٹُٹ دِیاں تے دُدھ پُھٹدیاں دیر نہیں لگدی۔ 
اوپروں میرے ماپیاں دی عزت تے غیرت دا جُثہ لِیرو لیر ہوچکیا سی۔ 
ایہہ سبھ ویکھ کے میرے اندر دا جوالا مُکھی پھٹن لگا۔ 
ذلت تے نموشی کارن ساڈے لئی سارے دروازے بند ہوگئے ایس لئی اِک دِن میں ابّے نُوں کہیا ’’میرے کارن تیری دولت، عزت، زمین، جائیداد سبھ کجھ ختم ہوگیا اے۔ 
توں مینوں بچان لئی اپنا آپ وی داء تے لا دِتا تیرے کول ہُن کجھ نہیں بچیا۔ 
ایس لئی ہُن توں مینوں گھروں جان دی آگیا دے دے۔ 
میں ہُن اوہناں کھاڑکُواں کول ہی جاواں گا جیہناں کارن ساڈا سبھ کُجھ سواہ ڈھیری ہوگیا اے۔ 
ایتھے ساڈے متھے لکھی بدنامی کوئی نہیں مِٹا سکدا۔ 
ایس لئی میرا چنگا مندا بولیا معاف کریں۔‘‘ 
میری گل سُن کے ابا رون لگا۔ 
اماں، بھین، بھرا تے بیوی بچے سبھ ہاڑے مارن لگے۔ 
دُکھ، درد تے پریشانیاں لئی شبداں دی لوڑ نہیں ہوندی۔ 
اوہ تاں چہریاں تے لکھیاں ہوندیاں نیں تے ایہہ لکھت میں ساریاں دیاں چہریاں تے پڑھ رہیا ساں۔ 
پر میرا اِرادہ پکا سی رات نُوں جد سارے سَوں گئے تاں میں گھروں نکلیا تے سیوج دھار ول جاندی ڈھکی چڑھن لگا جتھے کھاڑکُواں اپنی پناہ گاہ بنائی ہوئی سی۔ 
دُوجے دِن میں سیوج دھار دے میدان وچ ساں۔ 
سیوج دے اِک پاے بھدرواہ تے چنبے دے قصبے ہن تے دُوجے پاسے ڈوڈ تے بنی دے علاقے۔ 
توی، اُوجھ تے نیرو ندیاں وی سیوج دے باس کُنڈ توں نکلدیاں نیں۔ 
ایتھے ہر سال کیلاش یاترا آوندی اے تے اِک وڈا میلہ وی لگدا اے۔ 
ہزاراں شردھالُو پُوجا پاٹھ کردے نیں۔ 
سیوج جڑی بوٹیاں لئی وی مشہور اے۔ 
گرمیاں وِچ گوجر، بکروال تے گدی اپنے گھوڑے، گاواں، مجھاں تے بھیڈاں بکریاں چران لئی ایتھے لیاندے نیں۔ 
ایہناں لوکاں ایتھے کچے کوٹھے رہن لئی بنائے ہوندے نیں۔ 
میں وی اِک دِن تے اِک رات اِک گدی نال اوہدے کوٹھے وچ گزاری۔ 
دُوجے دِن اِک گبھرو نے مینوں پچھان لیا۔ 
اوہ گدّی کوں بکرا خریدن لئی آیا سی۔ 
بکرا خرید کے جد اوہ جان لگا تاں اوہنے مینوں اشارے نال کول بُلایا تے پُچھیا کہ میں کِرچی دے گھراٹ والا منظور ہاں۔ 
جد میں ہاں وچ سِر ہلایا تاں اوہنے مینوں اپنے نال چلن لئی کہیا میں چُپ چاپ اوس نال چلدا رہیا۔ 
کوئی دو گھنٹیاں مگروں اسیں اِک گُپھا وچ داخل ہوئے میں اپنی منزل تے پہنچ گیا ساں۔ 
امیر شکیل انصاری نے میرے کولوں، میرے نال بِیتی ساری بِپتا سُنی ۔ 
فیر اوہنے مینوں ابو حمزہ ناں دے اِک جھجھارُو دے حوالے کردِتا۔ 
جِس نے مینوں ہتھیار چلان دی جاچ سِکھائی۔ 
اِک مہینے بعد امیر نے مینوں کجھ کھاڑکُواں نال کارروائی کرن گھلیا۔ 
میں اپنی مرضی نال کھاڑکُو نہیں ساں بنیا۔ 
میں تاں سرکاری آتنک دا شکار ساں۔ 
ایہو وجہ سی کہ میں اوہناں نال رہ کے وی اُداس رہندا۔ 
گواچیا گواچیا جیہا۔ 
مینوں کھاڑکُواں دے رنگ ڈھنگ وی چنگے نہیں سن لگدے۔ 
کرودھ، نفرت تے جنون نے اوہناں دی بُدھی نشٹ کیتی ہوئی سی۔ 
اوہ دھرم نُوں سیاست لئی ورتدے سن تے اِنج دھرم دی توہین کردے سن۔ 
گھٹیا رہتل تے اگیان، نفسیاتی بیماریاں ہوندیاں نیں اتے ایہہ بیماریاں کھاڑکُواں دِیاں ہڈیں رچیاں ہویاں سن۔ 
آتنک واد بڑا ظالم ہوندا اے۔ 
بھاویں سرکاری ہووے جاں دہشت گرداں ولوں۔ 
ایہہ امن نُوں یرغمال بناندا ہے تے انصاف نُوں یتیم۔ 
میں وی یتیم بن گیا ساں تے میرے بیوی بچے وی۔ 
میرے گھر ول جاندے سارے رستیاں اُتے پسیاں پئیاں سن تے رستے بند ہوگئے سن۔ 
میری حالت ایہہ سی کہ ٹِکی اُتے تھوم، لکھن والا لکھ گیا تے موڑن والا کون۔میرے 
جان مگروں میرے گھر دا کوئی وی جی سُکھ شانتی نال جی نہیں سکیا۔ 
کِسے نے ٹھیک ہی کہیا ہے چاول گلن دم نال تے بندے گلن غم نال تے میرے ماپے غم وچ گل گل کے ہڈیاں دے پِنجر ہوگئے سن۔ 
دِن لنگھدے رہے۔ 
فوج تے پُلس پارٹیاں سانوں پھڑن لئی تھاں تھاں تے چھاپے ماردیاں رہندیاں۔ 
اسیں اپنے ٹھکانے بدلدے رہندے۔ 
اکثر اسیں غیر مسلماں دے گھراں وچ راتاں گزاردے۔ 
اوہ بیچارے ڈردے مارے سانوں روٹی کھواندے۔ 
سون لئی بسترے دیندے اِک دِن ایریا کمانڈر انصاری نے مینوں ڈوڈُ دے نمبردار ٹھاکر منگل سنگھ اَتے اوہدے دوناں پُتراں نوں قتل کرن دا حکم دِتا، ایس لئی کہ پُلس دے مخبر سن تے ٹھاکر دی مخبری تے اوس دے بھرا فاروق تے اوہدے تِن ساتھیاں نوں پُلس نے اِک مقابلے وچ مار دِتا سی میں ٹھاکر جی نوں چنگی طرح جاندا ساں۔ 
اوہ ساڈے پِنڈ دا سبھ توں ودھیا بندہ سی۔ 
غریب پرور، ملن سار، ہندو مسلم ایکتا دا علمبردار اَتے مظلوماں دے حقاں لئی لڑن والا۔ 
میرے ابے دا لنگوٹیا یار۔ 
اوہناں ویاہ ویلے پگاں وٹایاں سن۔ 
میں ایہہ منن لئی بالکل تیار نہیں ساں کہ چاچا منگل مخبری کرسکدا اے۔ 
اوہ اِک سچا تے سُچا منکھ سی تے ڈوڈُ پنچایت دی شان۔میں 
صاف انکار کردتا۔ 
میری نافرمانی تے حکم عدولی اُتے امیر نُوں ڈاہڈا غصہ آیا۔ 
اوس نے میتھوں بندوق کھولئی اَتے ایس مشن نوں انجام دین لئی دو کھاڑکُواں نُوں بھیج دِتا۔ 
پر میں گامے گوجر نُوں ڈوڈُ گھلیا۔ 
جِس دا ڈیرا اوہناں دِناں وچ سیوج تے سی۔ 
تاں جے منگل چاچے نُوں ہوشیار کرسکاں۔ 
میرے ابّے نے منگل چاچے نوں ساری گل دسی۔ 
ٹھاکر پِنڈ دا اِک وفد لے کے ڈی سی صاحب نُوں ملیا۔ 
جیہناں پِنڈ وچ پُلس چوکی بٹھا دِتی تاں جے لوکاں دی حفاظت کیتی جاسکے۔ 
ٹھاکر منگل سنگھ تے اوہدے پُتر تاں بچ گئے پر دوویں کھاڑکُو پُلس نے مار دِتے اِنج ہی اِک گھٹنا ہور ہوئی۔ 
امیر نے مینوں لاٹی دے بانیے کستوری شاہ تے کرشن مہاجن نوں مارن لئی کہیا نالے جموں کشمیر بنک دی لاٹی برانچ نُوں لُٹن دا حُکم دِتا۔ 
لاٹی وچ میرا نِکا بھرا تے بُوا رہندے سن۔ 
ہور وی کئی سمبندھی اوتھے دے وسنیک سن۔ 
میں لاٹی جان توں وی انکار کردِتا دوجے دِن امیر نے اپنی اگوائی وچ اِک فوجی چوکی تے حملہ کرن دا منصوبہ بنایا اَتے مینوں وی نال چلن لئی کہیا۔ 
پر مینوں کوئی اسلحہ نہیں دِتا۔ 
میں نہتا اوہناں نال چل رہیا ساں فیر اِنج ہویا کہ پچھوں دی کِسے دو گولیاں چلائیاں۔ 
جیہڑیاں سِدھیاں میری پِٹھ وچ لگیاں۔ 
میں ڈِگ پیا تے میں تڑفن لگا۔ 
میں ویکھیا کہ میری حالت نُوں ویکھ کے امیر تے دوجے کھاڑکُوہس رہے سن۔ 
میں کچی مٹی دا ٹِھیکرا ساں، ٹُٹ گیا تے ختم ہوگیا اسمان نے میری روح لئی اپنے کواڑ کھول دِتے تے میری مٹی نُوں برف ہیٹھاں دبا دِتا گیا۔ 
کِسے نوں میری موت دا پتہ نہیں چلیا۔ 
میرے اپنے سمجھدے سن کہ میری رلت کھاڑکُواں نال اے اَتے پُلس تھاں تھاں مینوں لبھدی پھررہی اے۔ 
فیر اِک دِن میرا قاتل غلام حیدر، جس دا کوڈ ناں ابو زرقہ سی، دہلی پُلس دے ہتھے چڑھ گیا۔ 
تفتیش وچ اوہنے اپنے سارے گناہ قبولے۔ 
جِس وچ میرا قتل وی شامل سی۔ 
دہلی پُلس نے ابوزرقہ نوں اُدھم پور دی پُلس دے حوالے کردِتا اَتے اوس دی نشان دہی تے میری لاش، سیوج وِکھے دبشیتر کیری کول، برف وِچوں کڈھی گئی۔ 
میرے ابّے نے میری پچھان کیتی تے اِنج مینوں سگاری، اپنے خاندانی قبرستان وچ دفنایا گیا۔ 
میرے جنازے نُوں موڈھا دین والیاں وچ منگل چاچا وی سی۔ 
کستوری شاہ وی تے کرشن مہاجن وی سی۔ 
اج میں ایس قبرستان وچ سکون نال سُتا پیا واں۔ 
کیوں جے میں اِک اجیہا کھاڑکُو ساں جِس نے انسانیت دا قتل کدے نہیں ہون دِتا۔ 
اِک پرانے کمرے میں بیٹھا ں۔ 
دوجی منزلے وڈی عمارت ۔ 
عمارت اُکا خالی، جی کوئی نہیں ۔اصلوں 
ایہہ عمارت پرانی ہوون پاروں بند ہوئی جاپدی اے ۔ 
کدے ہوندی سی رج اباد، وسی رسی۔ 
کتھے رات نوں جا چُپ لتھنی۔ 
گول گھم گھیر پوڑیاں پُرانیاں ویلیاں دیاں تے جد تُسیں پوڑیاں چڑھ کے اُتے اپڑو اک لمابرانڈا، تے دوجے ہتھ کمریاں دی پال۔ 
پہلے رضا تے میں بیٹھدے ساں۔پر 
ہن اوہ کمرہ اچرج جیہا لگا۔ 
بہت سوڑا تے لُگا، دِل نوں بُڈّا، دُکھی جیہا کردا۔ 
اک پاسے چٹا کپڑا بنھیا ہووے گول بانس ورگا لما دور تیک جاندا، چھت نال جیویں اے سی دی موٹی پائپ باہر نوں لگی جاندی اے یاں جیویں پڑچھتی جیہی۔ 
ایہہ ریکارڈ روم وچ نہیں سی ہوندی؟ جتھے ہوندا سی چاچا عاشق۔ 
سستے سگریٹ پُھوکدا۔ 
اوس دا کمرہ پرانیاں فائلاں نال بھریا رہنا۔ 
گرمیاں وچ اک پرانا کُولر گھیں گھیں چلدے ہونا تے سیالاں وچ موج۔ 
سرکاری کوٹے دا کوئلہ یاں پھیر کمرے نال ای ویڑھا، دُھپ ہووے تے اوس دی نشاء لو۔ 
پر ایہہ ساریاں فائلاں ایتھے کیوں آ گیاں۔ 
میں چُپ چاپ بیٹھا ہاں۔ 
اک ویلے میں ایتھے کلرک ساں، بجلی دے محکمے وچ۔ 
ایس عمارت نوں کئی بنیاں۔ 
عجب جیہا بھیت اے ہن ایس وچ، بے قدری جیہی ویرانی، اُجڑی جیہی بے نشانی۔ 
ایس ویلے اک بندہ بشر نہیں ایس وچ۔ 
اُکا بند اے ایہہ۔ 
میں کتھوں آن وڑیا آں۔ 
میں بڑی اوکھت نال بیٹھا آں ایتھے۔ 
اک چھن نوں اوہ مینوں بوہے توں باہر دسدا رضا۔ 
لگدا اے جیویں میں پھڑیا گیا آں۔ 
رضا مینوں ویکھ کے اک دم چھائیں مائیں ہو جاندا اے۔ 
رضا تے میں اکو کمرے وچ پنج ورھے بیٹھے رہے۔ 
اوہ میتھوں کئی ورھے وڈا۔ 
سی اوہ وی کلرک۔ 
پرسگریٹ پینے گولڈ لیف دے۔ 
اوہ اُنج دا نہیں سی رشوت خور۔ 
بڑی چنگی سی اوس دی ڈرافٹنگ۔ 
پرانے ویلیاں دا بی اے پاس۔ 
مدھرا قد بُت۔ 
گٹھیا جیہا پِنڈا۔ 
اوس سارے دن اپنی سیٹ توں نہ ہلنا۔ 
میں سویرے جد دفتر آونا اوس اپنی سیٹ اُتے بیٹھے ہونا۔ 
جد میں جانا اوہدوں وی۔ 
کئیاں کہنا دفتر دی سٹیشنری ویچدا اے۔ 
ایس لئی جد سارے چلے جاندے اوس تد جانا۔ 
سُناونا کھوتا ریڑی آوندی اے تے لد تُرجاندی اے سیٹشنری۔ 
کُجھ دسدے دفتر دی جھاڑ پُونجھ کرن آلی نال سُررلائی بیٹھا اے کیوں جے اوس وی دفتر دی صفائی کر کے گھر جانا تے کُجھ کم سویرے کرنا تے سویرے وی اوس سبھ توں پہلاں آونا۔ 
اوہ سبھے ملازم جیہناں دی مُعطّلی یاں شوکاز نوٹس جاری ہویا ہوندا اوس توں جواب لکھوان آوندے سن۔ 
بھاویں اسیں دویں اک کمرے وچ بہنے ساں ساڈے وچکار اک جھک سی، اوہلا جیہا، کوئی لُکو، خورے جھک پاروں کوئی ڈر، انجانے دی وتھ جیویں۔ 
اساں پورے پنج ورھے اکو کمرے وچ اکو چھت تھلے بیٹھے پر ایہہ وتھ، جھک نہ مُکی۔ 
ایہہ لُکا اوس ولوں سی میرے ولوں نہیں۔ 
خورے ایس لئی پئی اوس اندر کوئی چور سی جس پاروں وتھ نہ مُکی نالے میں اوس توں گھٹو گھٹ ورھے نکّا ساں۔ 
میں نواں نواں بی اے کرکے کلرک لگا ساں تے ایم اے پرائیویٹ دی تیاری کردا پیا ساں۔ 
اوس نوں پتہ سی میں کجھ چر لئی آں۔ 
میں اُچی سفارش پاروں سدھا ویں سکیل وچ آیا ساں تے اوہ ورھے جونئیر کلرک رہن پچھوں ہن سنئیر کلرک بنیا سی۔ 
ایس دا اوس نوں رج ساڑا سی۔ 
اوس نوں ایہہ وی ڈر سن پئی کتھے اوس دے کم مینوں نہ مل جان۔ 
اوس دے سارے کم کمائی آلے سن ایس لئی اوس ہیڈ کلرک نال اٹی سٹی لڑا کے مینوں اوہ کم دتے جیہناں وچ کوئی کمائی نہیں سی۔ 
سگوں مینوں کئی دن کوئی کم نہ لبھا میں دفتر آنا تے سارا دن ویہلے بہہ گھر تُر جانا۔ 
میں کیوں جے نواں نواں نوکری لگا ساں ایس لئی ہمیش ویلے سر آونا۔ 
پورے ساڈے ست وجے۔ 
اوس ویلے نرا رضا تے ریکارڈ کیپر آوندے سن۔ 
ہاں افسر دے کمرے دا چپڑاسی تے تھلے کنٹین والا وی آیا ہونا پر چاہ سانوں ساڈے وجے جا لبھنی تے سبھ توں پہلی چاء وی میرے کمرے دے بیلی ای منگانی۔ 
اوس دا چاء دا بل وی سبھ توں ودھ ہونا۔ 
پر اوس نوں کوئی پرواہ نہ ہونی۔ 
سگوں کوئی جد اوس نوں ملن آوندا اوس جھٹ اپنی کُرسی توں اُٹھ باری کول جا ہولی جیہی ہیٹھاں سر کر، چاء لئی واج ماردینی۔ 
کئی واری اگلے تُر جانا تے مُڑ اوس چاء میری میز تے دھر دینی۔ 
پوند وچ تاں مینوں چنگا لگدا رہیا پر پھیر مینوں خیال آونا ایہہ وڈھی تاں نہیں دیو او مینوں۔ 
ایس لئی میں ہولی ہولی چاء پین توں نہ کردینی تے اوس دفتر دی جھاڑ پُونجھ کرن آلی نوں بُلا چاء دے دینی۔ 
اوس دا ناں‫ سی۔ 
اوہ تئی پینتی دی ہونی اے۔ 
کالا شاہ پِنڈا تے بھریا بھریا سریر، موٹے بُلھ تے موٹیاں ای کالیاں شاہ اکھیاں۔ 
اوس دے مُکھ اُتے سبھ توں سوہیناں اوس دیاں اکھاں ای سن۔ 
سارا دن اوس نال گندا مخول ہوندا رہنا تے اوس کھچرا جیہا ہاسا ہسدے رہنا۔ 
کئی واری اوہ بہوں چُپ ہوندی سی تے اوس اُکا کسی گل دا جواب نہ دینا۔ 
سگوں کسی لُکویں تھاں پئے رہنا۔ 
اکھاں اوس دیاں وچ عجب جیہا پانی ترنا دُکھ دا تے پیڑ دا۔ 
اجیہاں ویلیاں اوس میرے ول وی اپنیت نال تکنا جیویں کہندی ہووے، مُنڈیا توں اجے موج کر، تینوں حیاتی دے دُکھاں دی کیہ سار اے رضا اوس نوں گندے مُخول کردے رہنا۔ 
جمیلہ ایہدا وی موبائل بدلا دے۔‘ 
مینوں بڑی شرم آنی۔ 
ساڈے پڑھیار مُنڈیاں وچکار اینے ننگے مخول نہیں سن ہوندے۔ 
بھاویں گاہلاں دی واچھڑ ورھدی سی پر اک شرم لحاظ وی ہوندا سی۔ 
خورے پڑھیاراں دی بہنی پاروں ہووے۔ 
کئی واری جمیلہ لنگھدے لنگھدے میری گلھ وی پُٹ لینی یاں چونڈی وڈھ لینی پر اوس دا سارا مخول اینا ای ہوندا سی۔ 
تے ہولی ہولی میرے پیر اوس دفتر لنگھنے چھوئے۔ایس 
وچ وی بُہتا ہتھ جمیلہ دا سی۔ 
جس کہنا ’گھابریں نہ، ایہناں ساریاں دے بھیت نیں، کجھ دے گھٹ، کجھ دے ودھ۔ 
چھڈدا کوئی نہیں، منگدے سارے نیں۔ 
تینوں وی جو لبھے بوجھے پا لیءں، نری تنخاہ نال کیہ ہوندا اے۔ 
بس مونہہ سُٹ کے اپنا کم کری جا، کسے ول ویکھن ٹوہ لین دی لوڑ نہیں۔ 
کوئی کیہ کردا اے، تیرا کوئی مطلب نہیں۔ 
تیری نویں نویں نوکری اے چُپ کر کے ویلا ٹپا۔ 
نہیں تاں رہنا اوکھا کر دین گے۔ 
تینوں روز افسر توں جھاڑ پئے گی۔ 
افسر توں جھاڑ پے جائے تاں بندے دا جی کردا اے تھاں مر جاوے۔ 
مینوں ویکھ میرے تن بال نیں، بندہ کجھ نہیں کردا۔ 
اٹھاراں ورھیاں دی ساں جد ایتھے آئی۔ 
پہلے دن ای سویرے مینوں میرے نال دے نے ای ڈھا لیا توں نہیں جاندا، ہن اوہدی بدلی ہو گئی اے۔ 
مُڑ اک دن کسے ہور۔ 
ہولی ہولی میں طاقت پھڑی تے دو تن ورھیاں وچ ای اپنے پیراں اُتے کھلو گئی۔ 
ہن بھاویں گندا مخول کردے نیں پر مجال اے کوئی ہتھ لائے۔ 
میری مرضی بنا‘۔ 
اوہ بھیتی مُسکان نال کہندی اے۔ 
ایہہ دفتر اصلوں اک بہوں پرانی کوٹھی وچ سی۔ 
چوبرجی وچ جے تُسیں شام نگر ول جاؤ، راہ وچ پوند ای پُٹھے ہتھ۔ 
ہن خورے ہے وی یاں نہیں یاں پھیر پلازا بن گیا ہونا اے بجلی دے محکمے آلیاں کرائے اُتے لئی ہوئی سی کوٹھی تے اُتلی منزلے ایکسین بیٹھدا سی جیہڑا ایس ڈی او توں اُچا افسر ہوندا اے تے اوس دے ہیٹھ تن، چار ایس ڈی او ہوندے نیں۔ 
اُتے دس باراں کمرے سن جس وچ کلرکاں، ڈرافٹسمین، سیٹنو، ریکارڈ کیپر، ڈائری کلرک دے وکھو وکھ کمرے سن۔ 
ایہنے ای کمرے تھلے سن پر تھلے ریونیودا دفتر سی جیہڑا اک وکھرا دفتر سی۔ 
ایس کوٹھی دی مالکن اک بُڈھی مائی سی جس مساں پوڑیاں چڑھنا تے مُڑ ورانڈے وچ ڈائری کلرک کول بہہ جانا۔ 
ایس ڈائری کلرک ای اوس دا کرائے دا بل پاس کرانا تے اوس نوں چیک دے کے ڈائری رجسٹر اُتے وصولی دے دستخط کرا لینے۔ 
ایس بل دی تیاری دی فائل رضا دے نوٹ توں چھوہنی مُڑ ایہہ فائل ہیڈ کلرک کول جانی تے مُڑ ایکسین دی منظوری نال چیک بن جانا۔ 
مائی ایناں چر ڈائری کلرک کول بیٹھی رہنا تے مُڑ اوس چیک لیا کے ڈائری رجسٹر اُتے اوہدے دستخط کرا کے ایہہ چیک اوہدے حوالے کر دینا تے اوس ڈائری کلرک دے کھیسے وچ کجھ پا کے ہولی ہولی اپنے ڈائیور نال پوڑیاں لہہ جانا۔ 
ایس کوٹھی بارے بڑیاں کہانیاں سن۔اک 
کہانی ایہہ سی پئی ایہہ کوٹھی صدر ایوب نے کسے فوجی نوں تحفے وچ دتی سی تے ایہہ بُڈھی مائی اوس دی ووہٹی اے۔ 
کجھ کہندے نہیں رکھیل سی ایوب دے ویلے دے کسے فوجی افسر دی تے اوس نے دتی۔ 
کوئی ڈپٹی مارشل لا افسر سی ملتان کہ لہور کہ پشور دا تے مُڑ سارے کلرکاں اُچی ہس کے اوس بُڈھیری دیاں نقلاں لانیاں۔ 
’ویکھیا نہیں کنج پان کھاندی اے، بائی نہیں لگدی تینوں۔‘ 
مینوں اوہ ایس توں چیتے اے پئی اک واری اوہ چیک لین آئی تے ساڈا ڈائری کلرک جیہڑا اک سوہنا شونقی مُنڈا سی تے سدا اوس دے مُکھ اُتے مسکان رہنی۔ 
سبھ نوں پتہ سی پئی مالکن چیک لے اوس دے بُشرٹ دے کھیسے وچ کجھ پا جاندی اے۔ 
اوس دن اوہدی چُھٹی پاروں مینوں ایہہ کم کرنا پیا تے جاندی واری اوس نے میری قمیض دے کھیسے وچ سو دا نوٹ پا دتا۔ 
اوہناں ویلیاں وچ سو دا نوٹ بہوں رقم سی میری تاں کُل تنخواہ یاراں باراں سو سی۔ 
پر میں ایہہ کیہ سوچی جانداآں۔ 
ایس کمرے وچ کلا کیہ کردا پیا آں۔ 
دفتر تے کددا مُک گیا ہویا اے۔ 
مینوں رضا دا خیال آندا اے اوس نوں تاں ملاں۔ 
ہنے نظریں پیا تاں سی۔ 
میں کمرے توں باہر نکلدا آں تے سارے کمریاں نوں تالے لگے ہوئے نیں۔ 
ہیٹھاں ویکھدا آں تاں گیٹ کنڈلیاں تاراں نال بند کیتا ہویا اے۔ 
ایتھوں ہن کیویں نکلاں۔ 
اچن چیت ترکھے پیریں نسدا رضا پونچھ روڈ اُتے دسدا اے میں اوس دے پچھے نسنا آں۔ 
اوہ ترکھا نسدا مُڑ مُڑ پچھے ویکھدا نسی جاندا اے۔ 
کدے اوہ جوان بن جاندا اے کدی بُہوں بُڈھیرا۔ 
میں اوہنوں واجاں مارداں آں پر اوہ میری واج نہیں سُندا۔ 
مینوں چیتے آندا اے ایہدا واپڈا ٹاون وچ پلاٹ ہوندا سی۔ 
جد وچ ایہہ کالونی بنی سی تے ایس دے نقشے آئے سن تے رضا کنے چاہ نال اپنا پلاٹ وکھاندا سی۔ 
’ویکھو نیڑے ای مسیت اے۔ 
ساہمنے بالاں دا پارک اے۔ 
کارنر پلاٹ اے ایہدا تاں مُل وی بڑا مل جائے گا۔‘ 
اودوں اوہ ہر ویلے اپنے پلاٹ دیاں گلاں کردا رہندا سی۔ 
اِنج دا نقشہ ہووے گا۔ 
ڈرافٹس مین کولوں نویں نویں نقشیاں بارے پُچھدا سی۔ 
میں اوس دے پچھے پچھے نسدا اُچی واج نال پُچھنا آں۔’ 
واپڈا ٹاون گھر پا لیا سی‘۔’ 
نہیں‘، اوہ اُچی واج دیندا نسی جاندا اے۔’ 
کُڑیاں دے ویاہ کرنے سن ویچ دتا سی‘۔ 
’ہیں‘ میں اچنبے نال کہنا آں۔ 
ایہہ آکھ اوہ چھائیں مائیں ہو جاندا اے۔ 
اچن چیت میں چوبرجی چوک وچ آ کھڑا ہونا آں۔ 
چوک وچ گھاہ اُتے لوک بیٹھے ہوئے نیں۔ 
ساہمنے ٹی سٹال توں چاہواں آئی جاندیاں نیں۔ 
لوک گپوڑیاں ماردے پئے نیں۔ 
بال تے زنانیاں وی نیں۔ 
تیل مالش آلے بوتلاں کھڑکا ندے پئے نیں۔ 
چوک دے چوفیرے مینوں اک وڈا پانی دا نالہ جیہا وکھائی دنیدا اے۔ 
ایس وچ صاف سُتھرا پانی اے تے رنگ برنگیاں مچھیاں نال بھریا ہویا اے۔ 
ہیں ایتھے مچھیاں وی نیں۔ 
کدی پھڑن آواں گا۔ 
صاف پانی وچ مچھیاں مینوں ٹُنب لیندیاں نیں۔ 
مینوں لگدا اے میں ایہناں نوں ہتھ نال پھڑ سکناں واں۔ 
میں پانی وچ ہتھ پانا ای آں تے پانی اک دم لال ہو جاندا اے۔ 
مچھیاں تڑفن لگ پیندیاں نیں جیویں مر رہیاں ہوون۔ 
پھیر اوہ پھٹن لگ پیندیاں نیں۔ 
اوہناں دے لوتھڑے پانی وچ کھلر جاندے نیں۔ 
چوک اچن چیت سُنج مسان ہو جاندی اے۔ 
سبھ لوک غیب جیہے ہوجاندے نیں۔ 
مچھیاں نالے توں باہر ڈگن لگ پیندیاں نیں تے سڑک اُتے تڑفاٹ نال لوٹن لگ پیندیاں نیں۔ 
اوہ مینوں اتّ حرانی نال تکدیاں سڑک اُتے مری جاندیاں نیں تے اوہناں دے آنے ٹڈے جاندے نیں۔ہیں۔ 
بستریوں اُٹھ بہہ جانا۔ 
کیہاکُسفنا سی ایہہ۔ 
پوری ڈٹھی سگویں فلم دی ریل ہار اکھاں اگوں لنگھ جاندا اے۔ 
بھاویں اکھ کُھلن نال بہتے سُفنے تے دُھپ وچ تریل وانگوں اُڈ پُڈ جاندے نیں۔ 
کمریوں اُٹھ وڈے بہن آلے کمرے آ کھلو نا آں۔ 
اوہ میریا رباّ ساڈا تاں جیون ای کُسفنا ہوئی جاندا اے۔ 
باہروں باریاں راہیں نمھاّ نمھاّ چانن آندا پیا اے۔باہر 
دی بتّی بند کراں تے اخبار ویکھاں کہ آیا اے یاں نہیں بتّی بند کربُھنجیوں اخبار چُکن لئی ہتھ وچ پھڑنا ای آں کہ ہتھ لہو نال بھر جاندے نیں۔ 
اِک مہینے توں ودھ ہو گیا سی۔ 
ایس یبھ وِچے پھسے ہوئے۔ 
کِتھے کنگ ایڈورڈ میڈیکل کالج، کالج دا ہوسٹل تے میو ہسپتال دی ہاؤس جاب تے ہُن کِتھے ایہہ دِلّی دروازے دی سُرجن والی گلی۔ 
اوہ کیہڑی شُبھ گھڑی سی جس ویلے اظہر بلکہ ڈاکٹر اظہر نے آپنے سنگیاں، مِتراں دے آکھے لگ کے آپنی ہٹی جس دا ناں ’’شافی کلینک‘‘ دھریا سی ایس محلّے وِچ کھولن دا فیصلہ کیتا۔ 
روز دیہاڑی کوئی نواں ای پنگا ہوندا سی۔ 
اجے اوہنے ایتھے بھاڑے دی ہٹی ویکھن دا پربندھ ای کیتا سی کہ اوسے ویلے اوس دا اِک ایہو جیہا وَیری جم پیا جیہنوں اوہنے کدے تکیا وی نہ سی پر اوہ وی اوس دا شریک بنن ٹُر پیا سی۔ 
اوس دے اَن ڈِٹھے وَیری دا ناں سی ڈاکٹر فاروقی۔ 
ڈاکٹر فاروقی ہوراں خبرے باراں وی پاس نہ کیتیاں سن پر کئیں ورھیاں پہلاں اوہ دوائیاں دی اِک وڈی ہٹی اُتے کم کردے سن۔ 
شامی اوہ اِک ایم بی بی ایس ڈاکٹر دی کمپوڈری کردے سن۔ 
دو تِن ورھیاں وِچ اوہناں اینی کُو کم دی جانکاری لِتی کہ اوہناں تنگ بزار وِچ آپنا کلینک کھول لِتا۔ 
سارے بزار وِچ اِکو ای ناں وجدا سی۔ 
ڈاکٹر فاروقی، فاروقی صاحب۔ 
ڈاکٹر صاحب، اوہناں دا کمپوڈر نذر تے اوہناں توں وی ودھ پُرانا نذر کول اِک لمی تے موٹی سوئی والا ٹیکہ ہوندا سی۔ 
ڈاکٹر صاحب ہر مریض نُوں اوہو ای اِک ٹیکا ٹُھکواندے سن۔ 
جیہڑا نذر کدے بانہاں اُتے کدے چُتڑاں اُتے لاؤندا سی۔ 
اگلیاں چِیکاں ماردے رہنا پر اوس جلاد دے ہتھ تے کوئی فرق نہ پینا۔ 
ٹیکے نال دو مکسچر جیہناں نُوں ڈاکٹر صاحب مِچر آکھدے سن۔ 
اِک لال رنگ دا، اِک ہرے رنگ دا تے نال اِک وڈا ڈھیر گولیاں دا جس وِچ نیڑے کُو نیڑے ہر رنگ دی گولی ہوندی سی، ایس نال مریض نُوں نماز پڑھن دی نصیحت، چاء توں پرہیز تے ہُن اِک ہولی عُمر دا نواں ایم بی بی ایس ڈاکٹر اوہناں دی روزی روٹی تے لت مارن آ وڑیا سی۔ 
فاروقی صاحب نے محلّے دے نائی یوسف نال رل کے اِک مُہم شروع کیتی۔ 
یوسف جیہڑا کہ ٹُرن پِھرن گل بات کرن ہر شے وِچ آپنے آپ نُوں دلیپ کمار مندا سی۔ 
جے پُورے محلّے وِچ خُشی سی تے اوہ سی دو بندیاں نُوں اِک ماما مِینا سی، جس دی ہٹی بھاڑے چڑھنی سی اتے نالو نال ادھی پیٹی پنجاہ ہزار پگڑی دے وی لبھنے سن۔ 
دُوجا خُش ہوون والا جی سی حکیم طفیل جیہڑا کہ کئی ورھیاں توں ڈاکٹر فاروقی دی ہٹی نُوں حسرت نال تکدا سی۔ 
اوس نمانے دی ہٹی نِری شربت، مربّے ویچن دی تھاں بن گئی سی۔ 
جاں صرف اوہو ای مریض آؤندے سن جیہڑے حکیم صاحب دا ایہہ اِشتہار پڑھدے سن ’’آخر مایوسی آپ ہی کا مقدر کیوں؟ طاقت مرد کی عظمت ہے‘‘ فیر جس دیہاڑے اِک نواں ڈاکٹر چِٹا کوٹ پا کے ہتھ وِچ سیٹتھسکوپ پھڑ کے آپنی ہٹی وِچ وڑیا پھیر پورے محلّے وِچ اِنج رولا پے گیا جیویں چوناں دے دیہاڑ پیندا سی۔ 
حمیدے قصائی دی ہٹی، حنیف بوتلاں والا، باچھا پاناں والا، سلیم ہوزری والا، آچھی سبزی والا، بنارسی تندوری والا، گُلابا کچالواں والا، ہر تھاں اُتے اِکو ہی چرچا سی۔ 
نواں ڈاکٹر، کِتھوں آیا اے، کیہ فیس ہووے گی؟ کیہ ٹیکا وی ٹھوکے گا؟ ایس دا کمپوڈر کیہڑا ہووے گا؟ ایس دے نالو نال ڈاکٹر فاروق دے وِچار، ایہہ نویں مُنڈیاں نُوں کیہ جانکاری۔ 
اوہناں نُوں کیہ پتہ کہ تجربے دا کوئی جوڑ نہیں۔ 
دُوجے پاسے ڈاکٹر اظہر تے ایس پریشانی وِچ سی کہ اوہ کیہڑی دنیا وِچ آ وڑیا۔ 
جس وِچ لوک دوائی توں بُہتا گل بات کرن نال ٹھیک ہوندے سن۔ 
بُہتا کم گل بات کردی سی تے باقی دا کم دوا کردی سی۔ 
روز دیہاڑی نویں ڈھنگ دے مریض۔ 
جیہناں بارے اوہنے کدے سفنے وِچ وی نہ سوچیا سی۔ 
’’ڈاکٹر جی نہ تُسیں ساڈی سُندے ہو۔ 
نہ آپنی سُناؤندے ہو۔‘‘ 
’’جناب تہانوں ہویا کیہ اے۔۔۔؟‘‘ 
’’لو جے ایس دی جانکاری ہوندی تے تُہاڈے کول کیہ لین آؤندے‘‘ ’’تُسیں کُجھ تے دسو، کوئی سِر پیڑ، ڈِھڈ پیڑ جاں تاپ۔ 
اخیر کُجھ تے ہووے گا۔‘‘ 
’’سرکار تُسیں کس شئے دے ڈاکٹر او، جے ایہہ کُجھ وی اسیں دسنا اے۔‘‘ 
’’اچھا جناب بلڈ پریشر ویکھنے آں فیر کُجھ سوچنے آں۔‘‘ 
’’ایہہ گل ہوئی نا جناب۔‘‘ 
کیوں جے ڈاکٹر فاروقی ہوون بھاویں حکیم جی دوویں اکھاں دے پوٹے ویکھدے نبض پھڑ کے دسدے سن کہ تہانوں معدے وِچ گرمی اے، جِگر کم نہیں کردا پیا، کمزوری اے۔‘‘ 
ایہہ گلاں سُن کے ڈاکٹر اظہر جیہڑا کہ ہُن آپ مریض بن گیا سی آپنا سِر پھڑ لیندا سی، ’’میریا رَبّا میرا کیہ دوس اے‘‘ جے کوئی سوانی آ جاوندی تے اوہ سارا ویلا شرماندی ہی رہندی، جے نال کوئی وڈیری عُمر دی زنانی ہوندی تے اوہ بیماری بارے گھٹ جانکاری دیندی تے ڈاکٹر صاحب ہوراں دے بارے بُہتی جانکاری لیندی کِنے بھین بھرا ہو؟ ویاہے ہو جاں کنوارے ہو؟ ابا جی کیہ کردے نیں؟ ماں کیہڑے خاندان دی اے؟ تُہاڈی ذات کیہڑی اے؟ کمائی کِنی کُو ہو جاوندی اے؟ ’’خالہ جی تُسیں ایہناں دا دسو۔ 
کیہ گل اے؟‘‘ ڈاکٹر صاحب سِر پھڑ کے بولدے نیں۔ 
’’ڈاکٹر صاحب چھ مہینے ہوئے نیں۔ 
ایس جیون جوگی دے ویاہ نوں۔‘‘ 
’’خالہ جی ایس ویلے کیہ بیماری اے؟‘‘ ’’ڈاکٹر جی۔ 
بیماری نہ آکھو۔ 
ہُن تُسیں مامے بنن والے ہو۔‘‘ 
خالہ جی نے ہس کے آکھنا، نال ای سوانی نے شرما کے مُونہہ نُوں دوپٹے وِچ ہور لکو لینا۔ 
ڈاکٹر صاحب نے ایس نویں ساک دی جانکاری لیندے ای وٹامن دِیاں گولیاں ہتھ وِچ پھڑا کے آپ پانی دا گلاس پینا شروع کر دینا۔ 
روز دیہاڑی دے وکھو وکھ مریضاں توں ڈاکٹر صاحب تنگ آ گئے سن جے کدے کِسے مریض نُوں ایکسرے، جاں ٹیسٹ لِکھ دینا اتے اوہنے بُڑ بُڑ کردیاں اُٹھ جاونا، ’’بُہت ماہنگا ڈاکٹر ہیگائے۔‘‘ 
ڈاکٹر صاحب ہٹی چھڈ کے وی نہیں جا سکدے سن کیوں جے اوہناں تِناں مہینیاں دا بھاڑا پہلاں ای دے چھڈیا سی۔ 
اِک سویرے اوہناں ہٹی ایس گل نال کھولی کہ اج دوپہر تِیکر ایتھے رہنا اے۔ 
اوس دے بعد ہمیش واسطے ایس محلّے توں چُھٹی لے لینی اے۔ 
کیوں جے اوہ ڈاکٹر فاروقی دِیاں سازشاں توں وی تنگ آ گئے سن۔ 
اخیر سیال دی دوپہریں اِک وجیا۔ 
ڈاکٹر صاحب نے آپنا بیگ، سیٹتھسکوپ پھڑیا، ساری ہٹی نُوں اِک واری پِھر ٹُر کے ویکھیا۔ 
کہ ہُن تاں ایتھے کدے وی پرت کے نہیں آؤنا۔ 
اوہناں نُوں ایس فیصلہ تے کوئی نموشی نہیں سی۔ 
اِک نِکی نِکی جیہی خُشی سی کہ جان عذابوں چُھٹ گئی۔ 
ایس گھڑمس وِچ سن کہ چاء والا غفورا آ گیا کہ خالہ دی حالت بُہت خراب اے۔ 
تُسیں نال ٹُرو۔ 
ڈاکٹر صاحب نے اِک واری سوچیا کہ فاروقی کول گھل دیواں پر فیر آکھیا نہیں اج اخیرلا مریض سمجھ کے ہی ویکھ لینے آں۔ 
ہٹی بند کیتی۔ 
غفورے نے بیگ پھڑیا تے خالہ دے گھر نُوں ٹُر پئے۔ 
خالہ دا گھر سِریاں والے محلّے وِچ سی جِتھے اوہناں دے پُرکھاں دا نِکیاں اِٹاں نال بنیا ہویا مکان سی۔ 
ایس دی چوتھی منزل اُتے اوہناں دا گھر سی۔ 
ہیٹھلیاں تِن منزلاں ڈاکٹر صاحب دے وڑدے سمے خالی سن۔ 
پوڑیاں وِچ اگے اگے جھانواں سی۔ 
جس دا اصلی ناں تے خبرے اوہنوں آپ وی پتہ نہیں سی۔ 
جدوں دا جمیا سی ایہو ای سُندا آؤندا پیا سی۔ 
اوس مگر غفورا جیہنے ڈاکٹر صاحب دا بیگ پھڑیا ہویا سی۔ 
سبھ توں پِچھانہہ ڈاکٹر صاحب سن۔ 
ڈاکٹر صاحب کِنی واریں پوڑیاں توں ڈِگدے ہوئے بچے۔ 
اخیر کھپدے ہفدے اوہ خالہ جی کول اپڑ گئے۔ 
خالہ جی منجی نال منجی ہوئے دِسے۔ 
ڈاکٹرصاحب ورانڈے وِچ وڑے تے خالہ ہوراں ڈاکٹر صاحب نُوں سیہانن دا آہر کیتا پر ڈاکٹر صاحب تے پہلی واراں اکھیاں ساہمنے آئے سن اوہ کِنج سیہانے جاندے۔ 
ڈاکٹر صاحب نے نبض ویکھی پوری ڈھئی پئی سی۔ 
بلڈ پریشر ویکھیا تے اوہ وی ہیٹھاں نُوں ڈِگیا پیا سی، ڈاکٹر صاحب نے سُکیاں ہڈیاں وِچ دھسے ماس اندر طاقت دا ٹیکا لایا۔ 
غفورے نُوں لون والا پانی لیاون نُوں آکھیا۔ 
خالہ نے لون والا پانی پِیتا پر اوہناں دی حالت نہ اُسری۔ 
بس گھڑی مُڑی کاکے نُوں واج مارن پر کاکا نہ گھر وِچ سی تے نہ ہی کوئی دُوجا جی۔ 
ڈاکٹر صاحب من ای من وِچ پچھتاون کدے نہ آؤندے تاں چنگا سی۔ 
اِک اخیرلا مریض ویکھن نُوں آئے تے اوہ گھڑی دو گھڑی دا پروہنا سی۔ 
ایہہ گل وی دماغ وِچ آوے کہ خالہ نُوں ہسپتال لے جان پر گھر کوئی ہوندا تے گل کردے۔ 
بس اِک گوانڈھیاں دا غفورا سی۔ 
ڈاکٹر صاحب نے من وِچ کئی واراں کاکے نُوں چنگا مندا وی آکھیا۔ 
خالہ ہوراں دی عُمر بارے وی ڈاکٹر صاحب نُوں پوری جانکاری نہ سی۔ 
دند پورے سن تے سِر دے والاں اُتے مہندی دا رنگ گُوڑھا سی۔ 
’’اج دی جوان اولاد دا وی کوئی حال نہیں۔ 
کِس حوصلے نال بُڈھی ماں نُوں گھر چھڈ گئے نیں‘‘، ڈاکٹر صاحب نے مُونہہ وِچ آکھیا۔ 
سیٹتھسکوپ نال خالہ ہوراں دے دِل دی دھڑکن سُنی۔ 
خالہ دی حالت وِگڑدی جاندی سی۔ 
غفورے نے لتاں گُھٹدے ہوئے کئیں واریں آکھیا، ’’خالہ کاکا آؤندا ہونا اے۔‘‘ 
ڈاکٹر صاحب خالہ ول ویکھن، کاکے دی اُڈیک رکھن اتے سوچن کہ ’’میرا اخیرلا مریض اخیرلے ڈنگ دا ای ہونا سی۔‘‘ 
کیوں جے خالہ ہوراں دے جیوندے رہن دے آثار گھٹدے جاوندے سن۔ 
’’پہلاں ای ایہہ تھاں چھڈ دیندا۔ 
ایس بِزتی توں بچ ٹُردا‘‘ اوہ مائی جیہڑی حکیماں تے ڈاکٹر فاروقی ورگیاں دے ہتھوں نہ موئی اوس دی ڈاکٹر صاحب دے ہتھوں لکھی ہوئی سی۔ 
’’وے کاکے کِتھے رہ گیا ایں‘‘، خالہ ہوراں فیر ہولی جیہی واج دِتی۔ 
’’خالہ جی ہُنے آ جاوندا اے۔ 
چِنتا کاہدی‘‘، جھانواں بولیا۔ 
ڈاکٹر صاحب دے جی وِچ آیا کہ جھانویں کولوں پُچھن، کاکا کون اے؟ ایس وڈیری عُمر دی مائی نُوں کلیاں کاہنوں چھڈ گیا اے۔ 
ایہدے دُوجے رِشتے دار کِتھے نیں۔ 
مائی ہوراں دی عُمر کیہ اے؟‘‘ اگے ودھ کے اِک واری فیر خالہ دے دِل دی دھڑکن ویکھی، نالے دند وی۔ 
دند پورے تے پکے وی نیں۔ 
سٹھاں توں اُتے ہووے گی۔ 
ہو سکدائے ایس توں وی ودھ ہووے۔ 
غفورے نُوں کِسے نے گلی توں واج ماری کہ خالہ دی دِھی نُوں خبر کر دِتی اے۔ 
آؤندی ہونی اے۔ 
ایہہ گل سُن کے ڈاکٹر صاحب نُوں تسلی ہوئی کہ اخیرلے ویلے کوئی نہ کوئی آپنا مائی دے کول تے ہووے گا۔ 
کیوں جے خالہ جی دی نبض ٹُردے ٹُردے ہُن تاں رُکن وی لگ پئی سی، بلڈ پریشر ہور تھلے نُوں ڈِگ پیا۔ 
ڈاکٹر صاحب دے آپنے پسینے وی چُھٹ گئے۔ 
خالہ دِیاں تلیاں ملنِیاں شروع کیتیاں، لُون والا پانی ہور مُونہہ وِچ پایا۔ 
خالہ ہوراں آپنی عینک وِچوں فیر اِک واری تکیا تھوڑا جیہا ہسیا وی۔ 
’’ڈاکٹر پُت کوئی چِنتا نہ کریں۔ 
ہجے تاں میرا ویلا نہیں آیا۔ 
ہُنے کاکے نے آ جاونا اے۔ 
اوہ جیویں آیا تے میں چنگی بھلی۔۔۔‘‘ 
’’اماں جی ایہہ گل تاں نہیں۔ 
رب تہانوں لمی حیاتی دیوے۔ 
بس ذرا گرمی نال اِنج ہو گیا ہے۔‘‘ 
’’نہ پُتر۔ 
پالے وِچ گرمی دا پسینہ نہیں ہوندا، چِنتا دا تے گرمی دا پسینہ وکھو وکھ نیں۔‘‘ 
خالہ جی دِیاں گلاں سُن کے ڈاکٹر ہوراں حوصلہ کیتا۔ 
پھیر جدوں نبض تے بلڈ پریشر ویکھن تاں فیر پسینے چُھٹ جاون کہ خالہ ہُن ٹُری کہ ہُن ٹُری تے نیڑے دے صرف دو گوانڈھی سن جیہناں نُوں آپنی خبر نہیں سی، ایس کُلبُل وِچ دو گھنٹیاں توں ودھ ویلا ٹپ گیا۔ 
ڈاکٹر صاحب کدے ایہہ سوچن کہ کِسے یار نُوں سدّ لواں، خبرے اِنج چِنتا گھٹ جاوے۔ 
’’وے کاکے اینا چِر لا دِتا ای‘‘ خالہ جی نے ہولی جیہا آکھیا۔ 
’’آؤندا ای ہونا اے‘‘، غفورے دا اوہو ای اِک پُرانا جواب سی۔ 
غفورے ڈاکٹر صاحب نُوں کوئی چاء پانی پُچھ‘‘، خالہ جی نے اُٹھ کے بیٹھدے ہوئے آکھیا۔ 
غفورے نے نال سہارا دِتا اتے بٹھایا۔ 
ڈاکٹر صاحب دے رنگ تاں بدلدے پئے سن۔ 
’’بس اماں جی۔ 
کوئی لوڑ نہیں۔‘‘ 
’’نہیں نہیں چاء تے پی۔ 
تیرا آپنا گھر اے۔‘‘ 
’’بڑی مہربانی بس اماں جی تُسیں ٹھیک ہو جاؤ۔‘‘ 
’’ہائے ہائے فیر اوہو ای گل۔ 
پُت تینوں آکھیا کاکے دے آؤندے میں خیریں مہریں۔‘‘ 
’’تُسیں بیٹھو‘‘ غفورے تُوں موڈھے گُھٹ‘‘ ڈاکٹر صاحب ایہہ آکھ کے کُرسی اتے بہہ گئے۔ 
کُجھ سمے بعد ہیٹھوں گلی چوں ڈھول دی واج آونی شروع ہو گئی۔ 
ڈاکٹر صاحب نے چھجے توں ہیٹھاں تکیا تے اِک عجیب نقشہ دِسدا اے۔ 
اِک چنگا بھلا بندہ بھنگڑا پاوندا، نچدا جاوندا سی۔ 
اوس دے نال دس باراں بال وی نچدے پئے سن۔ 
ڈھولاں والیاں مگر دو مُنڈیاں نے ہندوستانی فنکار نانا پاٹیکر دِیاں فوٹواں پھڑیاں ہوئیاں سن۔ 
جیہڑا بندہ نچدا پیا سی اوہ نالو نال پیسے وی لٹاوندا پیا سی۔ 
غفورے ایہہ کیہ تماشا اے؟‘‘ ڈاکٹر صاحب نے پُچھیا۔ 
’’جناب ایہہ شریف نانا اے۔‘‘ 
شریف نانا۔۔۔؟ 
ایہہ کیہ گل اے؟‘‘ ’’جناب ایس دا اصل ناں محمد شریف اے پر ایس دی شکل صورت نانا پاٹیکر نال رلدی اے تے اوہ آپنے آپ نُوں وی نانا سمجھدا اے۔‘‘ 
’’اچھا۔ 
تے ایہہ ڈھول کس کارن۔‘‘ 
’’جناب اج نانا پاٹیکر دی کوئی نویں فلم آئی ہونی اے اودوں ای ایہہ ڈھول وجدے نیں۔ 
اوہ اِنج ای وِڈیو سنٹر تے آئی نانے دی نویں فلم دا سواگت کردا اے۔‘‘ 
اجے ایہہ رولا نہیں مُکیا سی کہ گلی وِچ تِن چار ٹانگے کٹھے وڑے۔ 
ٹانگیاں نُوں ویکھدیاں ای غفورے نے رولا پا دِتا، کاکا آ گیا۔ 
کاکا آ گیا‘‘ ڈاکٹر صاحب ہیٹھاں ویکھدے رہے کہ کاکا کون اے، پہلے ٹانگے توں تِن چار زنانیاں تے کوئی دس کُو بال لتھے۔ 
اِنج ای دُوجے ٹانگے چوں تِن چار جوان بندے، دو زنانیاں تے اونے ای نیانے۔ 
ایسے ای طرحاں سارے ٹانگیاں وِچوں جوان بندے، بُڈھیاں تے گِنتی توں باہر بال رولا پاؤندے دِسے۔ 
ڈاکٹر صاحب جس سمے خالہ ول پرتے تے حرانگی نال تکیا کہ خالہ چنگی بھلی ہو کے اُٹھ بیٹھی سی۔ 
ڈاکٹر صاحب نے نبض ویکھی۔ 
بالکل ٹھیک سی، بلڈ پریشر ویکھیا اوہ عام حالت توں وی ودھ سی، ایہہ کیہ چمتکار اے۔ 
ایہہ کِنج ہو گیا، کُجھ گھڑیاں وِچ، خالہ کِنج خیریں مہریں ہو گئی، گور نُوں ہتھ لاوندی اماں، منجی اُتے پردھان۔ 
ڈاکٹر صاحب ایس ششو پنج وِچ سن کہ خالہ نے آکھیا ’’پُتر تینوں آکھیا سی۔ 
چِنتا نہ کریں، ہُن ٹھیک اے۔‘‘ 
’’خالہ جی ایہہ کیہ اے۔۔۔؟ 
اسیں جو پڑھیا، سِکھیا، ویکھیا اوہ اِنج تاں نہیں سی‘‘ ڈاکٹر صاحب خالہ دے نیڑے بیٹھدیاں بولے۔ 
’’ڈاکٹر پُتر تُوں وی کِسے جیون جوگی دا پُت ایں۔ 
تینوں تے تیری ماں نُوں رب وڈی حیاتی دیوے۔‘‘ 
’’اماں جی ایہہ نبض، بلڈ پریشر، تُہاڈے ساہ۔۔۔؟‘‘ 
’’پُتر تُسیں ماں پُت دا سریر پڑھیا اے پر ماں پُتر دی جُڑت تے نہ ویکھی جے۔ 
اساں ماواں پُتراں نُوں جَندیاں واں۔ 
دھاراں دیندیاں واں، پُت اسیں سریر وِچ آتما دا وساہ لینے آں۔ 
ایہہ تے اِنج ای اے جیویں مُرلی توں نِکلیا ہویا سُر سُنیا تے جا سکدا اے۔ 
اوہنوں ویکھیا نہیں جا سکدا، ہتھ وِچ پھڑ کے وکھایا نہیں جا سکدا‘‘، خالہ جی نے ایہہ آکھیا تے اِک زنانی خالہ نُوں ماں آکھ کے چمبڑ گئی اوس توں بعد دُوجی، فیر تیجی، فیر چوتھی فیر اوہناں مگر کئیں بال نانی دادی آکھدے خالہ نُوں چمبڑ گئے۔ 
سارا کمرہ خالہ دے گھر والیاں نال بھر گیا۔ 
’’باہر نِکلو تُسیں سارے‘‘، اِک جوان بندہ بولیا۔ 
’’اچھا تے ایہو ای کاکا ہونا اے‘‘، ڈاکٹر صاحب نے من وِچ سوچیا۔ 
من کیتا سارا کرودھ اوس اُتے کڈھ سٹن۔ 
بال باہر ٹُر گئے تے تِن چار جوان اندر آ وڑے۔ 
سارے خالہ جی دے نیڑے بہہ گئے کوئی ہتھ گُھٹن لگ گیا کوئی پیر، کوئی موڈھے۔ 
’’وے کاکا کِتھے جے؟‘‘ خالہ غصے نال بولے۔ 
’’اوہ ٹانگے والے نُوں بھاڑا دیندے پئے نیں‘‘، اِک جوان بولیا۔ 
’’اچھا تے کاکا کوئی ہور اے‘‘ ڈاکٹر صاحب نے فیر باہر نُوں ویکھنا شروع کیتا۔ 
تے اِک بابا جی اندر آ وڑے۔ 
سِر توں ٹوپی لاہ کے اماں دے پیراں وِچ رکھ دِتی، خالہ اُٹھ کے تِن چار ہولی ہولی چنڈاں سِر تے ماریاں فیر گل لا لیا۔ 
’’وے تینوں پتہ نہیں سی۔ 
پِچھے ماں کلی اے۔‘‘ 
’’ماں تُوں آپے ای آکھیا سی کہ بھیناں نال سارے بالاں نُوں سرکس وکھالیں۔ 
اوتھے کُجھ چِر لگ گیا۔‘‘ 
’’ہُن میں تینوں کدے اِنج نہیں گھلنا۔‘‘ 
ڈاکٹر صاحب نے اشارے نال غفورے نُوں نُکر تے سدّیا تے پُچھیا کہ ایہہ بابا جی کاکے ہوری نیں؟ ’’ڈاکٹر صاحب ایہہ خالہ دا اِکو ای پُتر اے۔ 
تِن دِھیاں نیں ایہہ سارا ٹبر اگے دوہتر پوہتر دا اے۔‘‘ 
’’اچھا تے خالہ جی دی عُمر کِنی کُو ہونی اے۔‘‘ 
’’نویاں توں اُتے ای نیں۔‘‘ 
’’تے بابا جی، اوہ کاکا جی۔‘‘ 
’’اوہ کوئی ستر دے نیڑے نیں۔ 
کئی ورھے پہلاں ریلوے توں ریٹائر ہوئے نیں، بڑے وڈے افسر سن، وڈِیاں وڈِیاں کوٹھیاں وی لبھدیاں سن پھیر وی ساری حیاتی ماں نال ای ہنڈائی‘‘ اِچراں نُوں بابا جی وی ڈاکٹر صاحب وَل آ گئے۔ 
’’جناب معافی چاہنا واں، تہانوں بڑی تکلیف چُکنی پئی۔‘‘ 
’’نہیں جناب، ایسی گل تاں نہیں۔‘‘ 
’’تُسیں کوئی چاء پانی تے لوو۔‘‘ 
’’نہیں مہربانی۔ 
بس اِجازت چاہواں گا۔‘‘ 
’’تُہاڈئی فیس۔۔۔؟‘‘ 
’’نہیں جناب کوئی فیس نہیں، بس تُسیں خالہ جی نُوں بُہتا کلا نہ چھڈیا کرو۔‘‘ 
غفورے نے ڈاکٹر صاحب دا بیگ پھڑیا تے تھلے نُوں ٹُر پیا۔ 
ڈاکٹر صاحب وی سلام کر کے تھلے فیر اِک واری کاکے ہوراں کول آئے۔ 
’’جناب تُسیں آپنا اصلی ناں تے دس دیو۔‘‘ 
عبد الرشید۔‘‘ 
ڈاکٹر صاحب واپس آپنی ہٹی وِچ آ بیٹھے۔ 
کُجھ چِر مگروں باہر نِکلے بُوہے نُوں جندرا لاون لگے ’’ہُن میں ایتھوں ٹُر جاواں گا؟‘‘ پر نہ ای اوہناں کولوں جندرا وجیا تے نہ ہی اوتھوں جا سکے۔ 
غسل خانے وچ وڑھدیاں سار ای نیکو دی پہلی نظر اک کوڑھ کرلی تے پئی جیہڑی ایک لال بیگ نوں ہولی ہولی تردیاں ویکھ کے اوہدے تے ہلا بولن لئی شہہ لا کے بیٹھی ہوئی سی۔ 
اوہنوں کوڑھ کرلیاں توں بڑی کریہت اوندی سی۔ 
اوجُتی دا پیر پھڑ کے اوہنوں مارن لئی اگانہہ ہویا تے اوہ ہور اُچی تھاں تے چلی گئی۔ 
اوہ لال بیگ توں دور تے ہوگئی پر اوہدیاں بھکھیاں نظراں حالے تیک وی لال بیگ دے چمک دار پراں تے عنابی جہئے جثے تے لگیاں ہوئیاں سن۔ 
اوہنے جُتی والا ہتھ اتانہہ چکیا تے کوڑھ کرلی بھج کے چھت دی اک نکرے جا کھلوتی۔ 
اوہنے جُتی دا پیر بھوں تے رکھ کے کوڑھ کرلی ول غصے نال ویکھیا تے اوہنوں اوہدے اُچی ساری ہسن دی واج آئی تے فیر اوہنے اوہدا مذاق اڈاندے ہوئے آکھیا ’’کِناں مورکھ ایں تو نیکو بندیا، تینوں حالے تک سجن دشمن دی پچھان ای نئیں ہوسکی، جے میں نہ ہواں تے تیرا سارا گھر ایہو جہئے لال بیگاں نال بھر جائے، مینوں پتہ اے ایہہ تینوں وی چنگے نئیں لگدے، میں تے ایہناں نوں مکان لئی ایدھر آئی ساں، کیہ میں تیری ہمدرد نئیں۔ 
توں مینوں ای مار دینا چاہنا ایں کوڑھیا‘‘۔ 
اوہنے اوہدی گل سنی اَن سنی کر کے پانی والی ٹوٹی ول ہتھ ودھایا تے اک لال بیگ ٹہلدا ٹہلدا اوہدے سامنے آکھلوتا۔ 
نیکو نے جُتی نوں ہتھ پایا تے اُوہ بڑی چھوہلی نال کندھ دی نکر والی موری چہ جا وڑھیا۔ 
اوہدا غصہ ٹھنڈا ہویا ویکھ کے لال بیگ نے موری چوں تھوڑا جیہا مونہہ باہر کڈھ کے بڑے دھیمے لہجے نال آکھیا، ’’چنگا بندہ ایں نیکو بھائی، او میں تے مکھیاں مچھراں توں تیری جان چھڈانا چاہناواں تے توں مینوں ای مار دین لگا ایں‘‘۔ 
تے فیر اوہنوں اکھ مار کے موری چہ جا لکیا۔ 
نیکو نے غصے نال سر نوں جھٹک کے کڑتالاہ کے کلی نال ٹنگیا تے اک مچھر اوہدے مونہہ تے آ بیٹھا۔ 
اوہنے اوہنوں مارن لئی اپنے مونہہ تے چپیڑ ماری پر اوہ بچ گیا تے فیر اوہنوں مچھر دی دُکھ بھری واج آئی، جیہڑا آکھ رہیا سی، ’’تیرا ایہہ غصہ تیرے اندر باہر دی کمزوری نوں ظاہر کر رہیا اے۔ 
میں مسکین جیہا مچھر تیرے ایہڈے سارے جثّے چوں جے اک رتی توں وی گھٹ لہو لے لیناں واں تے تیرا کی گھٹ جاندا اے۔ 
اسیں صدیاں توں کٹھے رہندے آئے آں تے رہندے رہنا ایں۔ 
ایہہ چنگیاں گلاں نئیں‘‘۔ 
نالی دی موری چہ بیٹھا ہویا اک نکا جیہا ڈڈو جیہڑا ایہہ ساریاں گلاں سن تے ویکھ رہیا سی تے حالے تیک چُپ سی۔ 
مچھر نوں آکھن لگا، ’’کہدے نال اینویں سر کھپائی جا رہیا ایں۔ 
ایہہ انسان ایں۔ 
اپنے مطلب دا یار، غرضاں دا بندہ، احسان فراموش تے بے رحم۔ 
اینے کجھ چر پہلوں اپنے وڈے بھرا، جیہڑا سارے گھر دیاں لوڑاں تھوڑاں پوریاں کردا سی اوہدا سر پاڑ کے اوہنوں مار دِتا سی۔ 
اوہدا سرخ تے نگھا نگھا لہو ایسے نالی تھائیں گڑ وچہ گیا سی۔ 
جیہڑا اپنے لؤ دی قدر نئیں کردا اوہدے لئی تیری میری جان دی کی حیثیت ہوسکدی اے۔‘‘ 
لال بیگ نے اوہدی گل اگے ودھاندے ہوئے آکھیا، ڈڈو بابا تیری گل سولاں آنے ٹھیک اے، ہن ایہہ رات دن سروں پیروں لاہ کے زہری دواواں تے سپرے آں نال مچھراں دا بی مکان چہ رُجھے ہوئے نیں۔ 
ایہہ دس ماردے نیں تے ویہہ ہور جم پیندے نیں۔ 
ایناں تھک جانا ایں پر پیدا کرن والے نے نئیں اکناں۔ 
ایہہ ایس سراں نوں ہمیشہ رہن والی تھاں جان بیٹھے نیں مورکھ نیں ناں۔‘‘ 
بوہے تے بیٹھے ہوئے مچھر نے ہولی جئی کھنگ کے آکھیا، ’’ایہہ جیہڑے کجھ فسادی تے شرارتی مچھر ایتھے آوڑے نیں ایناں نوں اسیں تے نئیں نہ سدیا، ایہہ آپ ای اوہناں نوں جہازاں چہ بٹھا کے نال لیائے نیں۔ 
ایناں دے ماڑے کماں توں اسیں وی خوش نئیں۔ 
ایہہ ایتھوں دے ہے ای نئیں، مہاجرنیں، انیاں نے تے اوہو ای کرنا ایں جو اوتھے کردے آئے نیں۔ 
ایہدے وچہ ساڈا کی قصور اے۔ 
پنڈ وچہ جے کسے اک بھیڑے بندے نال دشمنی ہووے تے سارے پنڈ نوں مار دینا تے انصاف نئیں نا۔ 
پر ایہناں مورکھاں نوں کون سمجھائے۔‘‘ 
لال بیگ نے نیکو ول ویکھدے ہوئے آکھیا ’’ایناں دے اپنے ای جیہڑے ایناں دیاں جاناں دے ویری ہوئے نیں، تے اکے ای ہلے وچہ گھراں دے گھر تباہ کر دیندے نیں، اوہناں دا کجھ نئیں وگاڑ سکے۔ 
جیہڑے باہروں آکے مار جاندے نے اوہناں دے ہتھ نہیں ڈک دے۔ 
سگوں اپنے پیاریاں دیاں جاناں دا مُل وٹ لیندے نیں۔ 
ڈالراں دی چمک ایناں نوں انھیاں کر دیندی اے۔‘‘ 
چھت نال چمبڑی ہوئی کوڑھ کرلی کوئی گل کرن لگی تے نیکو نے غصے نال بھری واج چہ اُچی ساری آکھیا، ’’ہُن بھونکنا بند کرو، نئیں تے ۔۔۔۔۔۔‘‘ 
ڈڈو نے افسوس کردے ہوئے آکھیا ’’بس ایہو کجھ ای رہ گیا اے ایہناں کول، سچ سننا اُکا ای چھڈ گئے نیں۔ 
اینی اُچیائی توں ڈگ کے وی ایہو ای سمجھدے نیں، اسیں اوتھے ای آں، ایہناں نوں کون سمجھائے، ویلے دے پب تے پب رکھ کے نہ ترن والیاں نوں ویلا اپنی دھوڑ وچہ گوا دیندا اے تے اوہناں دا ہونا نہ ہونا اکو جیہا ہوندا اے۔‘‘ 
نیکو دے کناں چوں دھوں نکلن لگ پیا۔ 
اوہ نہائیاں بغیر ای کڑتا پا کے غصے نال باہر نکلن لگا تے نکے جئے مچھر نے اوہدے کن لاگے آکے اُچی ساری آکھیا ’’کُڑتا تے سدھا پالؤ بھاء جی۔‘‘ 
فیر اوہنوں اپنے پچھے کناں چراوہناں دے ہسن دیاں واجاں آؤندیاں رہیاں۔ 
لندن توں جد ساڈا چاچا گوری میم ویاہ کے لیایاتے اپنے پنڈ وچ کیہ لاگے دے پنڈاں وچ وی دُھم پے گئی۔۔۔۔۔۔سارے 
پنڈ دیاں سوانیاں ہم ہما کے گوری میم ویکھن ساڈے گھر آوڑیاں، اوہ اُوہناں دا مونہہ حیرانی نال تکدی تے اوہ اوہدا مونہہ تکدیاں فیر آنے گھما گھما کے اِک دوجی ول تکدیاں۔۔۔۔۔۔ساڈی 
دادی مٹھائی دا تھال پھڑی ہر کِسے دا مونہہ مٹھا کراندی تے اوہ دادی کولوں پچھدیاں، ’’وڈی بے بے گوری میم تہاڈے نال بولدی اے‘‘ وڈی بے بے اکڑ کے جواب دیندی، ’’تے ہور نہیں بولدی‘‘ ’’ایہدی بولی تہاڈی سمجھ وچ آجاندی اے‘‘ ’’نہیں آوندی تے آپے آجائے گی‘‘۔۔۔بے 
بے سوانیاں دے جواب دے دے کے تھک گئی تے اخیر بولی، ’’جاؤ اپنے اپنے گھر۔۔۔۔۔۔پر 
کل ولیمہ جے ضرور آنا بال بچے سمیت‘‘۔ 
وڈی بے بے نے میم لئی شہروں لال رنگ دا سلمے ستارے والا جوڑا منگوایا۔ 
اپنے سارے گہنے میم نوں مونہہ وکھالی دے دِتے۔ 
میری ماں تے وڈی تائی نے میم نوں تیار کیتا۔۔۔رات 
نوں ولیمہ سی، سارا پنڈ، کیہ مرد تے کیہ سوانیاں، ولیمہ کھان گھٹ تے میم نوں ویکھن بوہتا آئے سن، میم ووہٹی دے روپ وچ چن زمین تے اُتر آیا سی۔ 
تھوڑی دیر بعد میم پنڈال وچ آکے ساریاں دے وچکار بہہ گئی۔ 
رسماں شروع ہون توں پہلاں ساڈی وڈی مسیت دے مولوی صاحب آئے، میم نوں کجھ آکھیا پر اوہ چپ رہی۔ 
کول بیٹھے چاچے نے جد اوہدے کن وچ کجھ آکھیا تے اوہ مسکرا پئی۔ 
مولوی صاحب دی سمجھ وچ حالے وی کجھ نہ آیا۔۔۔پر 
چاچے نے مشکل آسان کر دِتی ۔ 
’’مولوی صاحب کلمہ گلوریا بغیر کِسے دباؤ توں اسلام قبول کرن لئی تیار اے‘‘ مولوی صاحب نے کلمہ پڑھایا۔۔۔۔۔۔اوہدا 
اسلامی ناں سِدرہ چوہدری رکھیا۔۔۔تے 
پورے پنڈ وچ اوہدے مسلمان ہون دا اعلان کر دِتا۔ 
فیر رسماں شروع ہوئیاں،سب نے سِدرہ نوں سلامی دِتی،تے وڈی بے بے نے دو بیگھے زمین مونہہ وکھالی دِتی۔ 
ماہیئے، گدّے ، ٹپّے۔ 
پنڈ دیاں سوانیاں نے گائے ڈوم مراسیاں نے جگت بازی شروع کر دِتی،رات گئے ایہہ محفل ختم ہوئی ، سارے اپنے اپنے گھراں نوں پرت گئے۔ 
گلوریا توں سِدرہ بن کے بڑی خوش سی۔ 
فیر پنڈ دے لوکاں دا پیار تے اوہدا سواگت، اوہ کدی سوچ وی نہیں سی سکدی کہ پنڈ دے لوک اوہنوں ایناں پیار دیون گے۔ 
میں ایہناں لئی ضرور کجھ کراں گی اوس دل وچ ارادہ کر لیا۔ 
سب توں پہلاں اوس ماں بولی سِکھی فیر اوس پنڈ دے مسئلے مسائل تے غور کرنا شروع کر دِتا۔۔۔جہالت 
تے غربت دے خاتمے لئی ضروری سی کہ پنڈ دے منڈے کڑیاں نوں تعلیم دِتی جاوے، دوجا وڈا مسئلہ پنڈ دے جوان منڈیاں نوں ہیرؤن ، چرس، شراب، تے دوجیاں نشہ آور چیزاں توں روکنا سی۔ 
جیویں جیویں ویلا لنگھدا گیا سدرہ دے دل دی سِدھر زور پھڑدی گئی۔ 
اوس سوچیا جیہڑی دو بیگھے زمین وڈی بے بے نے مونہہ وکھالی دِتی سی تے گہنے، اوہ سب ویچ کے اوس زمین تے اوہ اِک سکول تے ہسپتال بناوے گی جتھے پنڈ دے بال مفت تعلیم حاصل کرن گے تے ہسپتال وچ منشیات استعمال کرن والے مریضاں دا علاج مفت ہووے گا، نالے ایس زہر توں بچن لئی جانکاری دتی جاوے گی۔ 
چاچے دی ہلا شیری تے پنڈ دے لوکاں دے تعاون نال سکول تے ہسپتال تیار ہوگئے۔سکول 
وچ بال مفت تعلیم حاصل کردے تے ہسپتال وچ ہیرؤن، چرس تے افیون استعمال کرن والے مریضاں دا علان مفت ہوندا،اوہدے علاج تے توجہ نال مریض نہ صرف صحت مند ہوکے نشہ چھڈ دیندے بلکہ کم دھندے وچ لگ جاندے۔ 
اک دن اوہ اپنے کمرے وچ بیٹھی مریضاں نوں ویکھ رہی سی کہ چند بندے اندر داخل ہوئے تے اوہدی اجازت توں بنا کرسیاں تے بہہ گئے۔ 
مریضاں توں فارغ ہوکے اوس اوہناں تُوں پچھیا۔ 
’’کس کم آئے جے‘ کوئی تہاڈا مریض ہسپتال وچ داخل اے‘‘۔ 
’’نہیں بی بی مریض نہیں۔۔۔۔۔۔ 
پر وڈے سائیں دے حکم مطابق آئے آں۔گل 
گھما پھرا کے نہیں، سِدھی طرح کرن آئے آں، اوہناں وچوں اِک بندہ مچھاں نوں تاء دے کے بولیا۔ 
’’کیہ گل‘‘ اوہ گھبرا گئی۔ 
’’اپنا ایہہ سکول تے ہسپتال بند کر‘‘ ’’پر کیوں؟‘‘ ’’وڈے سائیں دا حکم اے،اساں ایہہ دھندا نہیں چلن دینا‘‘۔ 
’’کوئی وجہ‘‘؟ ’’کیوں جے تیرے دھندے دی وجہ نال ساڈا دھندا ٹھپ ہوندا اے، ایہہ سانوں منطور نہیں‘‘۔ 
’’پر میں اِس پنڈا دا حصہ آں۔ 
میں تہانوں کس طرح لوکاں دیاں جاناں نال کھیڈن دیاں، کس طرح لوکاں نوں اَج دے دور وچ تعلیم توں محروم رہن دیاں‘‘۔۔۔اوہ 
غصے نال لال پیلی ہوگئی۔ 
’’ایناں دیاں گے کہ گھر بہہ کے کھا‘‘،اوہناں وچوں اِک نے پستول کڈھ کے گل کیتی۔ 
’’میں گھر بہہ کے لوکاں دا خون چوساں، ایہہ مینوں منظور نہیں‘‘۔ 
’’ویکھ لے‘‘ ویکھ لیا اے۔۔۔جاؤ 
اپنا کم کرو۔۔۔اوہ 
گجی۔ 
پر اوہناں دے جان توں بعد اوہ پریشان ہوگئی۔ 
پر اوس کم جاری رکھیا۔ 
اِک سویر اوہ ہسپتال جان لئی گھروں نکلی۔۔۔راہ 
وچ ای سی، کہ دو موٹر سائیکل سوار مُنڈیاں نے اوہدے تے گولی چلا دِتی۔ 
پولیس آئی۔۔۔کیس 
چلیا۔۔۔ 
گواہ کوئی نہیں سی،بس اِک خبر ہر پاسے پڑھی تے سنی جا رہی سی۔ 
’’ایک انگریز عورت سکول اور ہسپتال کی آڑ میں منشیات کا دھندا کرتی ہوئی ماری گئی‘‘۔ 
ایہہ اوہناں دِناں دی گل اے جدوں میں لندن دے والتھم سٹو دے اک فلیٹ چ رہندا ساں۔ 
اودوں پردے تے حیاتی نے اگے پچھے اینے چولے بدلے پئی مینوں ہر شے تے رشتہ دھندلا وکھالی دین لگ پیا۔ 
میرے کول کوئی کم نہیں سی۔ 
سیالیں دنیں رات ہجر دی انگیٹھی تاپدے ہوئیاں اپنیاں دے لمس نوں ترسدا رہندا جیہڑے میرے توں کوہواں دور سن۔ 
میرے بچے میرے جگر دے ٹوٹے جیہڑے میری محبت دا مرکز سن تے جیہناں لئی میرا جُثہ شفقت دے گھنے رُکھ دے ٹھنڈے پرچھاویں ورگا سی، میرے توں وکھ سن۔ 
میں لاؤنج دیاں کندھاں تے ٹی وی دے پروگراماں توں اَک جاندا تے فٹ پاتھاں تے ایویں پھردا رہندا ایہہ ٹرن پھرن دے نال نال لوکائی وچ گواچ کے تنہائی نوں مکان دا بہانہ سی۔ 
پر گھروں باہر دی ایہہ فضا وی مینوں بوہتی بھاوندی نہیں سی۔ 
میں اک سچا مسلمان تے سُچا دیس پریمی ساں۔ 
مینوں اپنے مذہب دی سچیائی تے اپنی قوم دیاں وڈیاں تے سچیاں رِیتاں تے فخر سی۔ 
میرے نیڑے قول تے فعل دا فرق انسانیت دے دائرے توں باہر ہون ورگا سی۔ 
اپنے معاشرے دیاں اخلاقی قدراں تے قومی انکھ اُتے مینوں مان سی تے ایتھے میں اپنے آل دوالے بے حیائی دے منظر ویکھ کے خون دے اتھرو پیندا رہندا ساں۔ 
ایتھے دے لوکاں دا پہناوا، ایہناں دی شراب نوشی تے بے دینی ویکھ کے ایس ملک دے وسنیکاں دے خلاف میرے دل وچ نفرت ودھدی جا رہی سی جیہڑے اپنے آپ نوں سُوجھوان آکھدے سن پر ہین کِنّے پسماندہ سن۔ 
ایہناں کول جُثہ کجن لئی لِیڑے سن نہ روح دی غذا دا آہر۔ 
میں جیہڑی گلی وچ رہندا ساں اوتھے نُکر تے اک سی جیہدے وچ اٹھ دس بنچ لگے سن۔ 
جدوں وی گھروں نکلدا ساں اوتھے اک گروپ بیٹھا نظریں پیندا سی۔ 
ایس گروپ وچ اک سوانی، اک جوان کُڑی تے اٹھ بندے سن تے ایہناں دا تعلق وکھو وکھ عمر، رنگ، نسل تے مذہب دے نال سی۔ 
اوہناں وچوں کجھ تے سارا دن شراب پیندے رہندے تے کجھ صرف ڈرگس لیندے سن۔ 
جے ایہہ آکھیا جاوے پئی ایہہ عادی نشئی سن تے غلط نہ ہووے گا۔ 
حیاتی دی گِلّی لکڑ نوں نشے دے بالن نال دھخاندے رہندے سن تے انج کرن دی ہر اک دے کول اک بنیادی وجہ سی۔ 
دنیا توں بیزاری اوہناں چ سبھ توں وڈی سانجھ سی۔ 
میرا اوہناں نال بار بار ٹاکرا ہوندا رہندا سی ایس لئی مینوں اوہناں دا مہاندرا پک گیا سی سگوں کجھ دے تے مزاج دا وی میں جانُو ہو گیا ساں۔ 
اک دن لوڈھے ویلے میں صوفے اتے لیٹیا جاگو میٹی دی حالت وچ ساں کہ بوہے تے عجیب جیہا کھڑاک سُنیا۔ 
آؤن والا بڑی چھیتی وچ سی یاں فیر کسے وڈی مشکل وچ۔ 
اُنج تے میرے گھر وچ کوئی پروہنا آؤندا جاندا نہیں سی۔ 
ایہہ کون آ گیا؟ میں سوچدا تے کجھ پریشان بوہا کھولن اپڑیا تے ادھا بوہا کھول کے ساہمنے کھلو گیا۔ 
ویکھیا اوسے گروپ دی اک سوانی ساہمنے کھلوتی اے تے اوہدے نال دو ہور بندے وی نیں۔ 
سوانی نے میتھوں ایدھر اودھر دے سوال پچھنے شروع کر دتے۔ 
اینے چِر وچ دوہے بندے مینوں اک پاسے دھکا دیندیاں ہوئیاں پورا بوہا کھول کے اندر آئے تے سدھے باتھ روم وچ وڑ گئے۔ 
میرے گھر وچ بوہا کھولدیاں ای لاؤنج، اک پاسے بیڈ روم تے لاؤنج دے نال باورچی خانہ تے باورچی خانے دے پچھے باتھ روم سی۔ 
میں اوہناں دے پچھّے آیا تے ایہہ سوچ کے پئی اوہناں غسل خانہ ورتنا ہووے گا باورچی خانے کول ای کھلو گیا۔ 
پر میرے لئی ایہہ گل حیرانی دی وی سی پئی دوویں اکٹھے ای باتھ روم وچ وڑ گئے سن خیر اوہ کجھ چِر پچھوں باہر نکلے تے ٹر گئے۔ 
میں حیرانی نال باتھ روم وچ گیا تے ویکھیا میریاں شیونگ دیاں ساریاں شیواں غائب سن خورے اوہ جیباں وچ پا کے لے گئے سن۔ 
دوجے دیہاڑے میں اوتھوں لنگھیا تے اوس سوانی نوں بلا کے آکھیا پئی ’’تیرے سنگیاں نے ایہہ کیہ بدتمیزی کیتی جے میرا شیونگ دا سامان ای چُک کے لے گئے۔‘‘ 
اوہ صاف مُکر گئی تے قسماں کھان لگی پئی ’’اسیں تے کدی تہاڈے گھر گئے ای نہیں۔‘‘ 
مینوں جاپیا پئی اوہ یاں تے اوس ویلے نشے وچ سی یاں ہن اے جے اوہنوں کجھ چیتے نہیں رہیا۔ 
میں وی گل لمکانا چنگا نہ سمجھیا۔ 
اوتھے اجیہے گروپاں نوں لوکائی ولوں تے کوئی مسئلہ نہیں ہوندا پر کدی کدی لوکل کونسل آپریشن کردی تے اوہناں نوں پھڑ کے لے جاندی جیہدے پاروں ایہہ کجھ چِر لئی غائب ہو جاندے سن یاں ایدھر اودھر ٹر جاندے تے فیر مُڑ کے آ جاندے سن۔ 
کونسل والے کر کے اوہناں نوں نارمل بندے بناندے پر ایہہ فیر نشے دا شکار ہو جاندے سن۔ 
خورے نارمل حیاتی اوہناں نوں راس نہیں سی یاں کوئی گوڑھا دُکھ اوہناں نوں جاگن تے سہن توں ڈرائی رکھدا سی۔ 
کجھ دناں پچھوں اک واری فیر شام ویلے میرا بوہا کھڑکیا۔ 
ویکھیا اوہ کلّی ساہمنے کھلوتی اے۔ 
بوہا کھولدیاں ای اندر وڑن لگی میں چھیتی نال بوہے اگے ہو کے اوہنوں ڈکیا تے پچھیا ’’ہن کیہ چوری کرن آئی ایں تے تیرے دوجے سنگی کتھے نیں؟‘‘ ’’واسطہ ای دو منٹ لئی مینوں اندر آن دے نہیں تے کونسل والے مینوں پھڑ لین گے۔‘‘ 
اوہدیاں اکھاں تے لفظاں چ عجیب جیہا ڈر ویکھ کے میرا دل پِج گیا تے میں فٹ اک پاسے ہو کے اوہنوں اندر آن دِتا۔ 
اوہ اندر وڑدیاں ای نُکر تے پئے صوفے اتے ڈھے پئی۔ 
گل بات شروع ہوئی تے مینوں جاپیا اوہ الحمد للہ، ما شاء اللہ تے انشاء اللہ دے اکھر بڑے مناسب موقعیاں تے ورتدی سی۔ 
شکلوں تے مشرق نال اوہدا دور پار دا کوئی تعلق نظری نہیں سی آؤندا فیر وی میں اوہنوں پچھیا ’’کیہ توں مسلمان ایں؟‘‘ ’’نہیں ہن میں کجھ وی نہیں۔ 
کسے وی مذہب نوں نہیں مَندی پر میں مسلمان ہو گئی ساں۔‘‘ 
’’کیویں؟‘‘ ’’میں انور ناں دے اک پاکستانی نال ویاہ کیتا تے مسلمان ہو گئی ساں۔ 
روزے رکھدی ساں۔ 
نمازاں تے قرآن انگریزی ترجمے والا وی پڑھدی ساں۔ 
دیسی کھانے پکاندی ساں۔ 
کڑی، پکوڑے، پلاؤ وغیرہ۔ 
گھر دے ہور سارے کم وی میں ای کردی ساں۔ 
سچی گل اے انور نال مینوں دلی محبت سی تے اوہدے لئی کم کرنا مینوں بہوں چنگا لگدا سی۔ 
پوری طراں اوہدی رضا وچ ڈھلن لئی میں مغرب دے سارے اثر اپنے دل تے دماغ وچوں کھروچ کے اوتھے مشرق دیاں روایتاں لِیک لئیاں سن۔ 
میرے دِل، میریاں سوچاں تے اوہدی چھاپ سی تے میرے جذبے اوہدے عشق دے جنون نال اِنج بنّھے ہوئے سن جے اوہدا حکم مننا میرا فرض تے خوشی بن چکیا سی۔ 
آکھو تے میری پوری حیاتی ای بدل گئی سی۔ 
اوہ کم جیہڑے بال پنے توں میریاں عادتاں بن چکے سن میں اک دم چھڈ دِتے۔ 
سکرٹ دی تھاں پورا لباس پاندی تے پب جانا وی چھڈ دتا سی کھان پین چ وی صرف حلال خوراکاں کھاندی ساں۔ 
’’توں نوکری وی کردی سیں؟‘‘ میں پُچھیا میں کونسل دے دفتر وچ جاب کردی ساں میری تنخواہ ٹھیک ٹھاک سی۔ 
گھر دے خرچے کڈھ کے اسیں کجھ پیسے انور دے پِشلیاں نوں پاکستان وی گھل دیندے ساں۔ 
میں خوش ساں۔ 
مجازی خدا دے رنگ وچ رنگی ہوئی سرشار جیہی ہر ویلے کم وچ رُجھی ہوئی۔ 
اٹھ نو مہینے بہوں چنگے لنگھے اساں بڑے مزے کیتے۔‘‘ 
اوہ چھت ول ویکھدی خورے کتھے اپڑی ہوئی سی۔ 
’’فیر کیہ ہویا؟‘‘، میں ٹوکیا اک دیہاڑے میرے کھسم نے آکھیا میں اپنی ماں، بھین تے اک رشتے دار نوں بلانا چاہنا۔ 
میں فٹ ساری ڈاکومنٹیشن مکمل کیتی تے اوہناں نوں بلا لیا۔ 
’’اوہ کون سن؟‘‘ انور دی ماں، بھین تے مسیر۔ 
’’فیر کیہ ہویا؟‘‘ اوہ جد آ گئے تے انور نے آکھیا، ’’ایہہ میری مسیر اے جیہدے نال میں نِکیاں ہوندیاں دا منگیا ہوئیا واں۔ 
میری منگ ہون پاروں اوہ کسے ہور نال ویاہ نہیں کر سکدی ایس لئی میں مجبور آں۔ 
اوہدا اعتماد نہیں کھونا چاہندا۔ 
تینوں پتہ اے اسلام وچ اک توں چوکھے ویاہ ہو سکدے نیں۔ 
ایس لئی مینوں ایہدے نال شادی کرنی اے تاں جے اپنا وعدہ پورا کر سکاں۔‘‘ 
میں اوہدے تے ایناں اعتبار کردی ساں پئی ویاہ دی گل تے اوہدے نال رُسن یاں پریشان ہون دی تھاں میں ہور خوش ہو گئی۔ 
اوہ مینوں ہور چنگا لگن لگ پیا میں سوچیا میرا محبوب شوہر اک اجیہا بندہ اے جیہنوں اپنے وعدے دا پاس اے۔ 
سچی گل اے میرا اعتماد ہور پکا ہو گیا تے میں اوہدے تے مان کرن لگ پئی۔ 
میں آپے اوہناں دا ویاہ کرا دِتا۔ 
اوہدیاں اکھاں اتھراں نال بھر گئیاں تے ہوکا بھردیاں آکھن لگی۔ 
پر ویاہ مگروں حالات تیزی نال بدلن لگ پئے۔ 
انور نے دفتر جانا اُکا ای چھڈ دتا۔ 
میں کلّی کم کردی تے ہر ہفتے دے اخیر تے سس میرے کولوں سارے پیسے اِنج کھوندی جیویں میں اوہناں دی قرض دار ہوواں۔ 
ویلا لنگھدا رہیا۔ 
میرا شوہر ہر ویلے اپنی نویں سوانی نال رُجھیا رہندا۔ 
میں چُپ ضرور ہو گئی ساں پر بددل نہیں۔ 
انور بیوی نوں نال لے لے گھماندا رہندا تے میرے نال سِدھے مونہہ گل کرن دا روادار وی نہیں سی۔ 
فیر اوہ پب وی جان لگا۔ 
ایہناں فضول خرچیاں نال گھر وچ چنگی بھلی تنگی شروع ہو گئی۔ 
آپ کجھ کرن دی تھاں مینوں اوور ٹائم دا آرڈر ملیا۔ 
میں سر نیواں کر کے جُت گئی پر میری کلّی کمائی نال اینے لوکاں دیاں عیاشیاں ممکن نہیں سن۔ 
نوبت مار کٹ تے آ گئی۔ 
میں سہندی رہی۔ 
صرف ایس آس تے کہ انور فیر پہلے ورگا ہو جاوے گا۔ 
میری سوکن اُمید نال ہوئی تے بہوں خوشیاں منائیاں گئیاں۔ 
میرے دِل وچ وی اولاد دی محبت دا دیوا بلن لگ پیا۔ 
شوہر نال گل کیتی تے اوہ اگ بگولہ ہو کے آکھن لگا ’’جے توں بچہ پیدا کریں گی تے کماوے گا کون؟ نالے ایہہ بچہ کیہڑا غیراں دا اے توں اپنا فگر کیوں خراب کرنی ایں۔‘‘ 
جدوں کدی میں اپنے لئی کوئی پرس، پرفیوم یاں کپڑے لیاوندی سارے مینوں مارن نوں آؤندے جیویں میں کوئی وڈا جرم کیتا ہووے۔ 
’’توں اوہنوں چھڈ کے ٹُر جاندی۔ 
توں کیہڑا اوہناں دی متھاج سیں؟‘‘ میں آکھیا اوہ میری گل سُنی ان سُنی کردی بولی۔ 
میں اک واری فیر دھڑ وٹ لئی ایس لئی کہ اجے تیکر مینوں اوہدے نال محبت سی تے ایہہ پک وی پئی اوہ وی میرے نال محبت کردا اے صرف حالات بدلن پاروں کجھ اوکھا ہو گیا اے۔ 
فیر اک رات مینوں سون لگیاں بڑی تریہہ لگی۔ 
کمرے وچ پانی نہیں سی۔ 
کمرہ کیہ سی میرا بیڈ روم تے انور تے اوہدی نویں سوانی ورتدے سن میں تے اُتے اک سٹور وچ پئی رہندی ساں فالتو شیواں وچکار۔ 
میں بِناں جُتی ہولی ہولی تھلے آئی تے انور بڑا آکڑ آکڑ کے اپنی ماں، بھین تے بیوی نوں اپنے کارنامے سنا رہیا سی پئی کیویں اوہنے مینوں اپنے شیشے وچ قید کیتا۔ 
اوہنوں میری بھولی بھالی فطرت دا پتہ سی ایس لئی اوہنے میرے نال محبت دا ڈرامہ کیتا۔ 
اوہ دس رہیا سی جے ’’انگریزنی جدوں محبت کردی اے تے قربانی دیاں ساریاں حداں ٹپ جاندی اے۔‘‘ 
اوہدی بیوی نے پچھیا ’’اوہ بڑی سوہنی اے کیہ تینوں اوہدے نال محبت نہ ہوئی۔‘‘ 
انور کھِڑ کھِڑ ہسن لگ پیا تے اُچی آواز وچ بولیا، ’’مینوں تے بو آؤندی اے چٹی چمڑی توں۔ 
حُسن تے سانولے رنگ وچ اے۔ 
فیر میں دین دار شخص، ایہناں نال کیہی محبت جیہناں دا نہ دین اے نہ ایمان۔ 
بھلا اوہدے نال محبت کر کے میں اپنی آخرت خراب کر لیندا۔ 
اولاد وی بے دین ہوندی۔‘‘ 
’’پر اوہ تے مسلمان ہو گئی اے۔ 
اوہدے سارے عمل مسلماناں ورگے نیں۔‘‘ 
اوہدی بیوی آکھیا۔ 
’’مینوں پک نہیں۔ 
اُنج وی عمل نہیں دل ویکھیا جاندا اے۔ 
کیہ خبر اوہدے دل وچ کیہ ہووے۔ 
ہو سکدا اے ایہہ سب اوہ وکھالے لئی کر رہی ہووے۔‘‘ 
ایہہ اکھر نہیں سن بم سن جیہناں میری ہستی نوں لیر و لیر کر چھڈیا۔ 
اک گھڑی وچ میرا ہر بھرم ٹُٹ گیا۔ 
میں پاگل ہو گئی۔ 
سارے سنسار وچ کلّی۔ 
کِنوں دُکھڑے سناواں۔ 
کِنوں دُہائی دیواں۔ 
اوہناں نال گل کرنا ای بیکار سی۔ 
اعتماد دا کچا دھاگہ کیہ ٹٹیا سارے رشتے ٹُٹ گئے تے میں کلّم کلّی رہ گئی۔ 
کِتھے جاواں؟ ماں پیو، بھین بھرا تے میرے ایس ویاہ پچھوں میرے نالوں ناطہ تروڑ کے دوجے شہر ٹر گئے سن تے جیہدے لئی میں سب کجھ چھڈیا اوہ مینوں دھوکہ دے رہیا سی۔ 
کندھاں نوں ٹکراں ماردی گھر چھڈ کے نکلی تے ایس گروہ تے نظر پئی۔ 
میرے ہوٹھاں تے صدیاں دی تریہہ ویکھ کے اوہناں جھٹ کوئی شے میرے حلق وچ سُٹی۔ 
کجھ چِر لئی سبھ بھُل گیا فیر میں عادی ہو گئی، نہ ہوندی تے مر جاندی۔ 
سارا دن ایتھے پئے رہندے آں شامیں سرکاری دفتر دے ورانڈے وچ خالی گتے دے ڈبیاں چ سوں جاندے آں یاں کجھ سنگیاں کول کونسل دے کمرے وچ وڑ جاندے آں۔ 
کونسل توں جیہڑا ہفتہ لبھدا اے اوہدے نال نشہ خریدنے آں۔ 
باقی شیواں ایدھروں اودھروں چوری کر کے ڈنگ ٹَپ جاندا اے۔ 
میں کدی فیر ہوش وچ نہیں آؤنا چاہندی۔ 
فیر اوہ بولی، ’’توں کونسل آلیاں نوں سمجھا ناں بڑیاں کتاباں پڑھدا رہنا ایں۔ 
اسیں اینا خرچہ کر کے ہوش گوانے آں تے اوہ علاج کر کر کے سانوں فیر ہوش دواندے نیں۔ 
اوہناں نوں دس ہوش وچ آ گئے تے ساہ لینا اوکھا ہو جاوے گا۔‘‘ 
کونسل والے اجے تھلے کھلوتے سن تے میرا جی کردا سی میں باری راہیں اوہناں نوں واج مار کے بلاواں تے آکھاں مینوں گرفتار کر لوو پر میرے وچ وی اینی اخلاقی جرأت کتھے سی ڈھلوں سُرجیت اُوس دن زور پا کے اپنے گھر لے ہی گیا۔ 
میرا پرائمری سکول تو باہرویں کلاس تک دا جماعتی سی سُرجیت پر کدے اُوس دے گھر نہیں ساں امرتسر توں بس تے آؤندیاں اُوس نے مینوں سُر سنگھ اُتاریا۔ 
کہندا اج چاہ پیتے توں بغیر جان نہیں ددینا۔ 
میں وی سوچیا بار بار آکھدا اے چلو اج جا آؤندا ہاں۔ 
سرجیت بڑا ودھیا مُنڈا سی۔ 
باپُو ڈھولی سی تے آپ وی ڈھول وجا کے نالے اپنا پڑھائی دا خرچہ توردا سی تے نال دی نال گھر وی۔ 
باپ بُڈھا ہو چُکیا سی تے بھرا ویاہے سن تے آپو اپنے پریواراں نال وکھرے رہ رہے سن۔ 
ساری گھر دی ذمے واری سُرجیت دے موڈھیاں اُتے ہی سی۔ 
اسیں گلاں کردے کردے اُوس دے گھر دے دروازے اگے پہنچ گئے۔ 
بوہا اندروں ڈُھکیا ہویا سی۔ 
اُوس نے بوہا زور زور دی کھڑکایا پر اندروں کوئی باہر نہ آیا بوہا کھولن سُرجیت نے کندھ دیاں وتھاں وچدی ہتھ پا کے دروازہ ٹپیا تے اُتر کے بوہا کھولیا۔ 
دھریک دی چھاویں اک سولھاں سالاں دی کُڑی لت تے لت رکھ کے بیٹھی سی۔ 
میں ست سری اکال بُلائی پر اُوس نے میری ست سری اکال دا جواب دیناں مُناسب نہ سمجھیا تے میرے ول ویکھ پھیر اُوویں بیٹھی رہی جیویں کُجھ ویکھیا ہی نہیں سی۔ 
اسیں دوویں اُوس دی بیٹھک چ ڈٹھیاں کُرسیاں تے بیٹھ گئے۔ 
بھین اے میری کملی جہی بس ایداں ای کردی اے یار جے اندر سی تا بوہا کھول دیندی، کندھ تے نہ ٹپنی پیندی اُوس نے کلی نال ٹنگیا ڈول و لاہ کے دُدھ ویکھیا، پر ڈول خالی سی۔ 
یا۔۔۔ر 
۔۔۔ 
دودھ ہے نی لگدا آجا آپاں گلاں باتاں ماردیاں یار ۔۔۔چھڈ 
پرے چا ، چو نہیں یار میں ہُنے مجھ چوا کے آیا میرے کہندیاں کہندیاں اوہ مجھ ہیٹھاں بہہ گیا تے دھار کڈھ کے دُدھ لے آیا غصہ تا مینوں اُوس دی بھین تے اگے ہی سی کہ نہ میری ست سری دا جواب۔۔۔ 
نہ پانی پُچھیا۔۔۔ 
نہ بھرا آئے دی کئی خبر لئی۔۔۔ 
تے ہُن وچارا آپ ہتھ لوہ رہا اے پر ایہہ آرام نال لتاں تے لتاں ٹکائی کیویں سانت بیٹھی اے۔۔۔ 
یار آپ جو ہتھ لوہن ڈیاں اے اپنی بھین نوں آکھ خاں چا، بنا دئے اُوس نے ان سُنیاں کردیاں جواب نہ دتا تیرے نال لڑی لگدی اے کئی لوکاں نوں عقل ہی نہیں ہُندی آئے گئے دے ساہمنے ورتاؤ کیویں کرنا اے ، پاگل لوک میں اندرو اندری کُڑھدیاں کیہا ہُونہہ ہُونہہ بے عقل ایہدے بھرا دی تھاں میں ہوواں تاں پتہ دس دیاں آپنے آپ نوں کیہا چا، بنا کے اُوس نے پوناں کو گلاس مینوں دتا تے اک اپنی بھین نوں پھڑاؤن چلا گیا۔ 
اُوس نے اُوس نوں چُکیا، لتاں توں لتاں لاہیاں، گلاس اُوس دے مونہہ نوں لایا تے سر چ ہتھ پھیر کے اُوس نوں بچیاں وانگ گھُٹاں بھرا بھرا کے چاہ پلاؤن لگ پیا۔ 
تے میں تربکیا تربکیا اوہناں ول ویکھن لگا میں تریلیو تریلی ہوئے نے اپنی چاہ دا گلاس پھڑیا تے اوہناں کول جا کھلوتا۔ 
یار۔۔۔۔۔جدوں 
بی بی مری سی بس ہوکا جیہا ہی کھچ گئی۔۔۔۔۔اک 
دم دورہ جیہا پیا۔۔۔ 
زبان کھلوگی تے ہتھ پیر وی، بھابیاں تے ویراں نے تے گھروں کڈھ دینی سی روٹی کھُنوں، میں تے بھاپا ایہنوں لے کے اڈ ہو گئے، ماں جائی اے یار۔۔۔۔۔ 
ماں جائی اے یار ماں جائی اے یار ایہہ بول کنے سال میرے کناں چ گونجدے رہے۔ 
تے اپنے آپ نوں مینوں اندروں لعنتاں ورگیاں آوازاں آ رہیاں ساں۔ 
اُوس دن زور پا کے اپنے گھر لے ہی گیا۔ 
میرا پرائمری سکول تو باہرویں کلاس تک دا جماعتی سی سُرجیت پر کدے اُوس دے گھر نہیں ساں امرتسر توں بس تے آؤندیاں اُوس نے مینوں سُر سنگھ اُتاریا۔ 
کہندا اج چاہ پیتے توں بغیر جان نہیں ددینا۔ 
میں وی سوچیا بار بار آکھدا اے چلو اج جا آؤندا ہاں۔ 
سرجیت بڑا ودھیا مُنڈا سی۔ 
باپُو ڈھولی سی تے آپ وی ڈھول وجا کے نالے اپنا پڑھائی دا خرچہ توردا سی تے نال دی نال گھر وی۔ 
باپ بُڈھا ہو چُکیا سی تے بھرا ویاہے سن تے آپو اپنے پریواراں نال وکھرے رہ رہے سن۔ 
ساری گھر دی ذمے واری سُرجیت دے موڈھیاں اُتے ہی سی۔ 
اسیں گلاں کردے کردے اُوس دے گھر دے دروازے اگے پہنچ گئے۔ 
بوہا اندروں ڈُھکیا ہویا سی۔ 
اُوس نے بوہا زور زور دی کھڑکایا پر اندروں کوئی باہر نہ آیا بوہا کھولن ۔ 
سُرجیت نے کندھ دیاں وتھاں وچدی ہتھ پا کے دروازہ ٹپیا تے اُتر کے بوہا کھولیا۔ 
دھریک دی چھاویں اک سولھاں سالاں دی کُڑی لت تے لت رکھ کے بیٹھی سی۔ 
میں ست سری اکال بُلائی پر اُوس نے میری ست سری اکال دا جواب دیناں مُناسب نہ سمجھیا تے میرے ول ویکھ پھیر اُوویں بیٹھی رہی جیویں کُجھ ویکھیا ہی نہیں سی۔ 
اسیں دوویں اُوس دی بیٹھک چ ڈٹھیاں کُرسیاں تے بیٹھ گئے۔ 
بھین اے میری کملی جہی بس ایداں ای کردی اے یار جے اندر سی تا بوہا کھول دیندی، کندھ تے نہ ٹپنی پیندی اُوس نے کلی نال ٹنگیا ڈول و لاہ کے دُدھ ویکھیا، پر ڈول خالی سی۔ 
یا۔۔۔ر 
۔۔۔ 
دودھ ہے نی لگدا آجا آپاں گلاں باتاں ماردیاں یار ۔۔۔چھڈ 
پرے چا ، چو نہیں یار میں ہُنے مجھ چوا کے آیا میرے کہندیاں کہندیاں اوہ مجھ ہیٹھاں بہہ گیا تے دھار کڈھ کے دُدھ لے آیا غصہ تا مینوں اُوس دی بھین تے اگے ہی سی کہ نہ میری ست سری دا جواب۔۔۔ 
نہ پانی پُچھیا۔۔۔ 
نہ بھرا آئے دی کئی خبر لئی۔۔۔ 
تے ہُن وچارا آپ ہتھ لوہ رہا اے پر ایہہ آرام نال لتاں تے لتاں ٹکائی کیویں سانت بیٹھی اے۔۔۔ 
یار آپ جو ہتھ لوہن ڈیاں اے اپنی بھین نوں آکھ خاں چا، بنا دئے اُوس نے ان سُنیاں کردیاں جواب نہ دتا تیرے نال لڑی لگدی اے کئی لوکاں نوں عقل ہی نہیں ہُندی آئے گئے دے ساہمنے ورتاؤ کیویں کرنا اے ، پاگل لوک میں اندرو اندری کُڑھدیاں کیہا ہُونہہ ہُونہہ بے عقل ایہدے بھرا دی تھاں میں ہوواں تاں پتہ دس دیاں آپنے آپ نوں کیہا چا، بنا کے اُوس نے پوناں کو گلاس مینوں دتا تے اک اپنی بھین نوں پھڑاؤن چلا گیا۔ 
اُوس نے اُوس نوں چُکیا، لتاں توں لتاں لاہیاں، گلاس اُوس دے مونہہ نوں لایا تے سر چ ہتھ پھیر کے اُوس نوں بچیاں وانگ گھُٹاں بھرا بھرا کے چاہ پلاؤن لگ پیا۔ 
تے میں تربکیا تربکیا اوہناں ول ویکھن لگا میں تریلیو تریلی ہوئے نے اپنی چاہ دا گلاس پھڑیا تے اوہناں کول جا کھلوتا۔ 
یار۔۔۔۔۔جدوں 
بی بی مری سی بس ہوکا جیہا ہی کھچ گئی۔۔۔۔۔اک 
دم دورہ جیہا پیا۔۔۔ 
زبان کھلوگی تے ہتھ پیر وی، بھابیاں تے ویراں نے تے گھروں کڈھ دینی سی روٹی کھُنوں، میں تے بھاپا ایہنوں لے کے اڈ ہو گئے، ماں جائی اے یار۔۔۔۔۔ 
ماں جائی اے یار ماں جائی اے یار ایہہ بول کنے سال میرے کناں چ گونجدے رہے۔ 
تے اپنے آپ نوں مینوں اندروں لعنتاں ورگیاں آوازاں آ رہیاں ساں۔ 
اج اوہنوں مریاں پندرہ دیہاڑے ہوگئے نیں۔ 
پر ہالے کسے ویلے میرے کنیں اوہدی آواز آؤندی اے۔ 
کدی اچانک چیتا آؤندا اے کہ پتہ نہیں کِسے نے اوہنوں کجھ کھاؤن نوں دِتا اے کہ نہیں ۔ 
ہتھ وچ پھڑی ہوئی روٹی دی بُرکی رکھ دینی آں۔ 
اوہدے مرن نال گھر وچ چپ چان جیہی ہوگئی اے۔ 
اوہ ہر ویلے کجھ نہ کجھ بولدا ای رہندا سی۔ 
کیہ کراں بھیڑا بُھلدا ای نہیں۔ 
اوہدا ساتھ وی تے ساڈے نال پنجی چھبی ورہیاں دا سی۔ 
ایڈا لمّا ساتھ ایڈھی چھیتی نہیں بُھلیا جاسکدا۔ 
مینوں چنگی طرح یاد اے اوہ کدوں ساڈے کول آیا سی۔ 
اوہدوں ساڈی پوسٹنگ سرگودھے سی۔ 
میری نکی دھی اپنی کسی سہیلی دے گھر اوہدی سالگرہ تے گئی تے اوتھے گلاں کرن والا طوطا ویکھ آئی۔ 
اوس دن توں بعد اوہنے اِکو ای رٹ لا چھڈی ’’ابو جی مینوں وی بولن والا طوطا لیا دیو‘‘ ’’اچھا پُتر کِتھوں پتہ کرنے آں۔ 
ملیا تے ضرور لیا دیاں گے‘‘۔ 
اوہدی سالگرہ آئی تے اوہدی اِکو ای فرمائش سی۔ 
’’امی جی مینوں مِٹھو چاہیدا اے پُتر جھلیاں والیاں گلاں نہ کر ۔ 
میں تینوں کِتھوں مِٹھو لیا کے دیاں‘‘۔ 
اک دیہاڑے اوہ بڑی کھیڑے پے گئی۔ 
ساڈا مالی سُندا پیا سی اوہ آکھن لگا ’’بی بی میں کِتھوں بندوبست کرناواں۔ 
میرا بھرا کمشنر صاحب دی کوٹھی تے مالی اے اوہناں دی کوٹھی وچ بڑے پرانے تے اُچے درخت نیں اوہناں وچ ’’طوطیاں دے گھر نیں،‘‘ اک دیہاڑے اوہ بالکل اک نکا جیہا بچہ لے آیا۔ 
ہالے اوہدے پر وی نہیں اُگے سن۔ 
بالکل دو تِناں دناں دا بچہ سی۔ 
اوہنوں ویکھ کے مینوں عجیب کراہت جیہی آئی ۔ 
بالکل گوشت دا لوتھڑا جیہا سی۔بڑا 
ای کوجھا سی۔ 
میں اوہنوں ویکھ کے شکل بنائی پر میری دھی خوشی نال جھلی ہوگئی۔ 
اوہدے لئی بڑا سوہنا پنجرہ منگوایا۔ 
میرا خیال سی کہ ایہناں نکا بچہ ماں بنا چوگا کس طرح کھاوے گا۔ 
دو چوں دناں وچ مرکھپ جاوے گا وچارا۔ 
پر میری دھی تے پتر دوویں ایس طرح اوہنوں پالن لگ پئے جیویں اوہدی ماں ہون۔ 
اکھ کُھلدی تے اوہدے پنجرے دوالے بیٹھے ہوندے۔ 
راتیں چھولیاں دی دال دُدھ وچ ڈبو چھڈ دے اوہ نرم ہوجاندی تے فیر مِٹھو نوں کھواندے۔ 
پُتر میرا وہدی چُنج پھڑدا تے بیٹی اوہدے مونہہ وچ دال پاؤندی۔ 
سکولوں آؤندے تے اپنے بستے لاؤنج وچ سٹُ کے مِٹھو دے دوالے ہو جاندے۔ 
جیہنوں اللہ رکھے دِناں وچ مِٹھو دے گہرے ہرے رنگ دے پر اُگ آئے، تے گول گول اکھاں وچ چمک آگئی۔ 
اوہدا پنجرہ کُھلا ای رہندا سی۔ 
جدوں دل کردا باہر نکل کے ایدھر اُودھرمٹکدا پھردا۔ 
ہن اوہ مینوں وی سوہنا لگن لگ پیا تے اوہدے تے پیار آؤن لگ پیا۔ 
دو چوں مہینیاں دا ہوگیا تے بچیاں دا جیویں چاہ لے گیا تے اوہ میری ذمہ داری بن گیا۔ 
اوہدا پنجرہ ٹی وی لاؤنج وچ رکھیا ہوندا سی ایس طرح مِٹھو سارا دن اکھیاں دے سامنے رہندا سی۔ 
اک دن میری دھی سکولوں آئی تے بڑی اداس جیہی سی۔’’ 
امی جی میری سہیلی دا مِٹھو تے گلاں کردا اے۔ 
ایہہ تے کُجھ وی نہیں بولدا۔ 
اوہ کہندی اے ہریاں مرچاں کھواؤ‘‘۔ 
لو جی ہن مِٹھو اگے دن رات ہریاں مرچاں دا ڈھیر لگن لگ پیا پر مِٹھو نے سواہ بولنا سی۔ 
میں دھی نوں سمجھایا ’’نی جھلئیے دھیئے مِٹھو نال سر کھچاؤنا پیندا اوہ تاں گلاں سِکھدا اے ایویں نہیں بولنا سِکھدا۔ 
ایہدے نال گلاں کریا کرو۔ 
اک دو دِن بچیاں اپنا شوق پورا کیتا ’’میاں مِٹھو چوری کھانی اے‘‘۔ 
اوہدے بعد فیر اوہ میری تے خانساماں بابا دی ذمہ داری بن گیا۔ 
جدوں ویہلی ہوندی میں اوہدے کول بہہ جاندی تے ادھا ادھا گھنٹہ ’’مِٹھو اسلام علیکم مِٹھو کیا بات ہے ‘‘ سال دو لنگھ گئے مِٹھو صاحب بادام تے مرچاں تے زمانے بھر دے پھل کھا کھا کے موٹا کپا ہوگیا۔ 
ہرے کچور پراں دیاں گُٹھاں تے لال پر وی نکل آئے۔ 
بڑا ای سوہنا لگدا سی۔ 
جدوں میں اوہدے کول بہہ کے گلاں کردی ساں تے گول گول اکھاں گھما کے مینوں ویکھدا رہندا سی۔ 
پر بولدا نہیں سی۔ 
بابا غفور خانساماں مینوں ویکھ کے ہسدا رہنداسی۔میں 
اک دن مِٹھو دے سر تے ہلکی جیہی چپیئر لائی اوہنوں آکھیا’’توں تے کوئی ہندو طوطا ایں سلام سکھدا ای نہیں ایں‘‘ ۔ 
لوجی اللہ دا کرنا کیہ ہویا کہ اک دیہاڑے میں اوہدے کول بیٹھی کہہ رہی ساں ’’مِٹھو اسلام علیکم، مِٹھوکیا بات ہے‘‘۔ 
اچانک اوہنے طوطیاں دی مخصوص چیخ توں علاوہ آواز کڈھی۔ 
بچیاں نے شورپا دِتا’’امی جی مِٹھو بولیا جے ‘‘۔ 
فیر ہولی ہولی بڑیاں سوہنیاں صاف گلاں کرن لگ پیا۔ 
میری سب نوں چھوٹی دھی دا ناں عینی‘ سی اوہ مِٹھو کولوں صرف دو سال وڈی سی۔ 
وڈے بچے سکول چلے جاندے سن۔ 
اوہ گھر ہوندی سی۔ 
اک دن اوہنوں آوازاں دین لگ پیا۔ 
عینی آئی‘‘۔ 
فیر تے مِٹھو دی زبان چل پئی۔ 
پنج ست جیہڑیاں گلاں سکھائیاں سن سارا دن دوہراندا رہندا۔ 
ساڈے جدوں کوئی مہمان آوندا بچے بڑے فخر نال مِٹھو دا شو پیش کردے۔ 
کئی سال اوہ کُھلا ای پھردا رہیا۔ 
پر اوہنے ہر چیز کترنی شروع کر دِتی۔ 
لٹکدے ہوئے پردے۔ 
بیڈ کور، میزاں دے پاوے، صوفیاں دیاں باہواں ، فیر اوہنوں اسیں پنجرے وچ بند کر دِتا۔ 
سرگو دے ساڈا باورچی خانہ بالکل ٹی وی لاؤنج دے سامنے سی۔ 
اک دن میں مِٹھو دے سر اُتے ہتھ پھیریا تے اوہ چکنا جیہا لگا۔ 
نالے اوہدا رنگ وی ذراجیہا میلا لگا۔ 
اک دن میں تے بابے غفور نے مِٹھو نوں خوب صابن تے شیمپو مل کے چنگا نوایا۔ 
بابا جی نے کپڑے نال اوہدی زور دی چُنج پھڑ لئی تے میں خوب برش نال وی رگڑیا کیوں جے پر بڑے ای چکنے سن۔ 
دوپہر نوں اوہنوں کھانا دِتا تے اوہنے کھانے ول اکھ چُک کے ویکھیا وی نہ تے نہ بولیا نہ چالیا پراں وچ مونہہ دے کے اک پاسے بہہ گیا۔ 
دوپہر نوں میاں تے بچے آئے تے میں پریشان ہوکے اوہناں نوں دسیا۔ 
’’مِٹھو بیمار ہوگیا اے‘‘ ’’او ہ کس طرح‘‘ ساریاں دا تراہ نکل گیا۔ 
’’میں اوہنوں نوایا سی۔ 
پرندیاں کون نواندا اے‘‘ میاں صاحب نے چنگی ڈانٹ پلائی۔ 
نماز پڑھ کے میں اوہدی رحمت لئی خاص دعا کیتی۔ 
میرا دل کردا سی کہ میں روواں پر میں صبر کرکے اتھرو پی گئی۔ 
ساری رات دل بڑا ای پریشان رہیا تے میں کوئی دو تن واری مِٹھو نوں اُٹھ کے ویکھیا ۔ 
اگلے دن سویرے میں اوہدے کول جا بیٹھی تے پنجرے وچ ہتھ پا کے اوہدے سر نے پیار کرنا چاہیا۔ 
مِٹھو نے مینوں چُنج ماری میں چھیتی نال ہتھ باہر کڈھ لیا تے خوشی نال چیک ماری۔ 
’’اللہ تیرا شکر اے۔ 
میرا مِٹھو ٹھیک ہوگیا اے سارے وڈے نکّے خوشی نال اوہدے پنجرے دے دوالے ہوگئے۔ 
بابا روٹی پاؤن لگا تے اوہدی انگلی چنگی بھلی زخمی کر چھڈی تُسی بھاویں یقین نہ کرو پر اصلی گل ایہو سی کہ مِٹھو ساڈے نال رُس گیا سی۔ 
میں پنجرے دے جیہڑے پاسے بیٹھ کے اوہنوں بلاؤندی ساں اوہ اوس پاسے دی اکھ بند کر لیندا سی۔ 
جے کوئی ہور بلاؤندا سی تے فیر اکھ بند نہیں سی کردا۔ 
مِٹھو ویہہ سال شہر بہ شہر ساڈے نال نال پھردا رہیا۔ 
اوہ سانوں اِنج لگدا سی جیویں گھردا کوئی جی ہووے۔ 
مِٹھو اپنی ساری زندگی اک دن لئی وی ساڈے کولوں وکھ نہیں سی رہیا۔ 
سویرے سویرے گلاں کرن لگ پیناں سارا دن میری نکی دھی دا ناں لے کے اوہنوں آوازاں دیندے رہناں۔ 
ساڈے گوانڈیاں جدوں سانوں پہلی واری ملنا تے ہس کے دسناں سانوں ایہہ پتہ لگ گیا سی کہ تہاڈے گھر کوئی عینی‘‘ ہیگی اے۔ 
بچے وڈے ہوگئے تے اوہناں دیاں کالجاں یونیورسٹی دیاں مصروفیتاں ودھ گئیاں ، بعض اوقات میں سارا دن گھر وچ کلم کلی ہوندی ساں۔ 
پر مِٹھو دی اپنی رونق سی کہ اکلاپا محسوس نہیں سی ہوندا۔ 
آؤندے جاندے آواز دینی مِٹھو کیا بات ہے۔ 
ٹھیک ہو‘‘۔ 
بس اوہنے شروع ہوجانا تے جواب وچ ساریاں گلاں دُہرانداے جانا، رات نوں وی کدی میں باورچی خانے ول جانا تے اکھ کھول کے پوچھنا ’’کیا بات ہے؟‘‘۔ 
مٹھو ساڈے سارے گھردا کھڈونا سی۔ 
آؤن جان والیاں اگے اوہدیاں ایسے طرح تعریفاں کرنیاں جیویں اوہ ساڈا بال ہووے۔ 
اک رات اوہ اچانک ای بیمارہوگیا۔ 
ڈاکٹر کول لے کے گئے اوہنے دوائی دِتی تے تسلی وی دِتی کے ٹھیک ہو جاوے گا۔ 
پر اوہنے گردن اک پاسے سُٹ دِتی تے پر وی ڈھیلے جیہے ہوکے تے پاسیاں تے ڈگ پئے۔ 
رات دو تن واری اُٹھ کے ویکھیا اوسے طرح ای پیا ہویا سی۔ 
سویرے سویرے میں اوہدے پنجرے ول گئی تے مِٹھو نوں ویکھ کے میرا دل کنب گیا۔ 
پنجرے وچ مِٹھو دا پنجر پیا سی تے روح اُڈ کے جاچکی سی۔ 
دل تے میرا چاہ رہیا سی کہ میں ڈھائیں مار کے روواں پر میں تھوڑے جیہے اتھرو ای بہا سکی۔ 
کیوں جے میں سب دے مذاق دا نشانہ نہیں بننا چاؤندی ۔ 
جتھے لوکی انسان دے مرن تے نہیں روندے اوتھے اک طوطے دی موت تے رونا۔ 
میرا مذاق ای بننا سی نا۔ 
آؤ اسیں سارے رَل کے اک پرندے دی موت تے ڈھائیں مار کے روئیے شاید ایسے طرح ساڈے اندر سُتی ہوئی انسانیت جاگ پوے۔ 
ساڈے ویہڑے دیاں کھجّیاں وچ مٹھاس گھٹ گئی اے نالے امب تے جامناں وچ وی ہن اوہ رس نہیں رہیا، خبرے ایہناں نوں کیہ ہو گیا اے۔ 
جدوں میں یونیورسٹی داخلہ لین گئی ساں تے سبھّے کجھ ٹھیک سی پر، میں وی تے بدل گئی آں ہن میں ہَوکا بھر کے اگلی نکر ول ویکھیا تے نال ای نیویں پا لئی، میرا لُوں لُوں کمب گیا۔ 
اوہ مینوں ای ویکھ رہیا سی، میں کاپی تے اینویں ای لیکاں مارن لگ پئی۔۔۔ 
محبت کرن آلے بڑے دلیر تے نڈر ہوندے نیں پر خبرے مینوں کیہ ہو گیا سی۔ 
میں کجھ تے ربّوں ای کم گو ساں، فیر چھوٹے شہر تے اک بڑے مخصوص ماحول چوں آئی ساں، یونیورسٹی دیاں عام کڑیاں وانگوں مُنڈیاں نال ہسدی بولدی نہیں ساں، پچھلی قطار وچ بہندی تے کلاس روم وچ وی برقعہ لیندی ساں۔ 
کڑیاں منڈے میرے نقاب دا بہت مذاق اڈاؤندے سن تے مینوں اوہناں دے بزاری پن توں نفرت سی نالے بالغ عاشقاں دا نابالغ عشق ویکھ کے مینوں بڑی تکلیف ہوندی سی۔ 
پر خبرے ایس منڈے دا انج تکنا مینوں کیوں بھیڑا نہ لگا۔۔۔ 
دُوجے پیریڈ وچ میں فیر ہمت کر کے اوہدے ول جھات پائی، اوہ میرے ول ویکھ رہیا سی۔۔۔ 
مینوں لگا پئی اوہ سہم گیا ہووے، اوہدے چہرے تے اوس ویلے کجھ ایسی سادگی تے معصومیت نظر آئی جیہڑی میں اک سال وچ کیمپس دے کسے چہرے تے نہیں سی ویکھی۔۔۔ 
فیر اوس دن میں کھُلِّیں اکھّیں سُفنے ویکھدی رہی۔ 
کیمپس دے منڈے کڑیاں آپس وچ ہاسا مخول کردے، فلرٹ وی کردے تے بعضے بعضے سیریس عشق وی کردے سن، پر میری چاہ نویکلی سی، بس پل دو پل اوہدے وَلّے تک لیندی ساں تے انج جاپدا پئی اوہو پل میری حیاتی دا سرمایہ نیں۔ 
میں تے ساں ای کم گو تے شرماکل، میرے اندر اوہنوں بُلا لین دی کتھّے ہمت سی۔ 
میں تاں کدی اوہنوں اکھ بھر کے وی نہیں سی تکیا۔ 
بس پچھلی سیٹ تے بہہ کے کدی کدائیں چوری چھپے ویکھ لیندی ساں تے دل بے قابو ہو جاندا سی۔۔۔ 
راہ جاندیاں گل کرنا تے بہت اوکھا کم سی، ایسراں تے خبرے میں کدی سُفنے وچ وی نہ کر سکدی۔ 
پر اوہنوں وی کدی ہمت نہ ہوئی کہ مینوں کِدھرے روک کے پُچھ لیندا۔ 
’’مینوں اِنج کیوں ویکھنی ایں؟‘‘ کلاس، لائبریری، سیمینار روم یاں فنکشن وچ بس اک دوجے نُوں ویکھ لیندے ساں، گل کرن دی کسے نوں وی ہمت نہ پیندی۔۔۔ 
پہلوں تے اوہدا ناں وی نہیں ساں جاندی، اک دن اینویں ای پتہ لگا کہ اوہدا ناں عتیق اے۔ 
اوس دن خبرے میں کِنّی وار ایہہ ناں دل وچ دہرایا تے فیر کدی زبان تے ایہہ ناں نہ لیاندا۔ 
اوہ وی بے خبر نہیں سی، کلاس وچ اک خاص تھاں تے بہندا سی، چوری چھپے میرے ول تکدا تے ہر فنکشن وچ اوہدیاں اکھاں مینوں بھالدیاں رہندیاں۔ 
امتحان نیڑے آؤندیاں ای لوکاں دے رومان ٹھنڈے پَے گئے تے پڑھائی ول دھیان ودھ گیا۔ 
کئی گلّاں پاروں۔۔۔ 
کسے نوں مایوسی تے نامرادی، کسے تے سی ایس پی افسر بنن دی قید تے کسے تے ہور اعلیٰ عہدے دی شرط، تاں پئی سوئمبر جِتّنا سوکھا ہو جائے۔ 
لوکاں دا دھیان پڑھائی ول بوہتا ہو گیا تے دوجی مصروفیات گھٹ گئیاں۔۔۔ 
پر اسیں اک دوجے دے نیڑے ای نیڑے آؤندے گئے، بغیر ملیاں، بِنا گل بات کِیتیاں، تے اپنی اپنی اگ وچ بلدیاں کندن بن دے رہے۔ 
میں، جو ایہہ سمجھدی ساں پئی اپنے ارادے دی پکی آں تے کیمپس توں بغیر کسے یاں سکینڈل دے پرتاں گی، محسوس کرن لگ پئی کہ اپنی تھاں توں ہِل گئی آں۔ 
میں گھروں آئی ساں تے میری ماں نے بڑے رعب تے تکبّر نال مینوں نصیحتاں کِیتیاں تے آکھیا سی ’’توں گھر دی عزت چا تے وَیندی پئی ایں۔ 
ایہہ کوئی چھوٹا بھار کَیں نِیں۔ 
تیکوں پتہ اے، پورے خاندان دی مخالفت گھِن تے میں تَینڈے لہور پڑھن دی اجازت گھِدّھی اے۔ 
پردیس وَیندی پئی ایں تے ہر گل دا خیال کریں، پیر زادہ خاندان کُو لاج نہ لاویں‘‘ اپنی ماں طرح مینوں وی اپنے خاندان دا بڑا مان سی، پر میرے عزم دا دیوا جاپدا سی ہن بُجھیا کہ ہن بُجھیا، ایہنوں سانبھدیاں سانبھدیاں میں ہف گئی ساں۔ 
الوداعی تقریب ڈیپارٹمنٹ وچ ساڈا اخیری اکٹھ سی۔ 
تھوڑے دناں بعد امتحان شروع ہو جانے سن تے فیر، طالب علماں وچکار کوہاں پَینڈے تے ہمالیہ توں اُچیرے پہاڑ آ جانے سی، جیہناں نُوں اج تائیں کوئی نہیں لنگھ سکیا، کوئی نہیں پار کر سکیا۔ 
ایہناں تھلّاں وچ کئیاں دے پیریں چھالے پئے، کئی تیشے سر وچ مار کے مُک گئے تے بہتیرے ہنجواں دے ڈوہنگھے سمندریں ڈُب کے مر گئے۔ 
تقریب توں بعد عتیق میرے مگر مگر لگا آیا۔ 
اوہدے قدماں وچ اک عزم ہے سی۔ 
میں بس سٹاپ ول جا رہی ساں، پوسٹ آفس لنگھ کے میں پِچھاں ویکھیا تے اوہدے پیر ڈول گئے، رفتار گھٹ گئی۔۔۔ 
بس سٹاپ تے جا کے میں فیر پچھے ویکھیا، اوہدا پتہ سُر ای کوئی نہیں سی۔ 
میرے دل نوں کھچ پئی تے میں بغیر سوچے سمجھے سامنے بس دے کول کھڑے رکشے وچ بہہ گئی۔ 
پرچے شروع ہو گئے، اسیں اک دوجے نوں ویکھ لیندے ساں۔ 
میرے دل وچ کئی سدھراں اُٹھدیاں، جی کردا پئی اوہ میرے پچھے پچھے آوے، میرے نال گلّاں کرے۔۔۔ 
جیکر اوہ اک وار میرا راہ ڈک لیندا تے میں اوہدا ہتھ پھڑ کے اپنے گھر لے جانا سی۔ 
آخری پرچہ نیڑے آؤن دے نال نال ایہہ چاہ ودھ رہی سی تے میں روز ایس چاہ دی سنگھی گھُٹ دیندی ساں۔۔۔ 
مینوں انج نہیں سوچنا چاہیدا، خبرے اوہ کون اے، کیہڑی ذات دا اے، اوہدے ماں پیو کیہ نیں، خاندان کسراں دا ہے؟؟؟ تے مَیں، پیر زادیاں دے اُچّے خاندان دی اکو اک دھی۔۔۔ 
اوہ تے مینوں ایہناں سوچاں دے جرم تے ای تھلّاں وچ ٹُرا ٹُرا کے مار دیندے۔۔۔ 
اخیر تنگ آ کے میں اپنی دوست شہناز نال اوہدے بارے گل کیتی۔ 
پورا قصہ سن کے اوہدا ہس ہس کے بُرا حال ہو گیا۔ 
فیر تھوڑی جیہی ڈانٹ ڈپٹ دے بعد اوہنے وعدہ کیتا پئی میرے مسئلے دا کوئی چنگا حل چھیتی لبھے گی۔ 
فیر میں کئی دفعہ اوہناں نوں ملدیاں، گل بات کردیاں ویکھیا تے مینوں کجھ تسلّی ہو گئی حالاں شہناز نے میرے مسئلے دا کوئی حل اجے تائیں نہیں سی دسیا۔ 
آخری پرچہ وی مُک گیا تے سارے منڈے کڑیاں الوداعی ملاقاتاں وچ رُجھ گئے۔۔۔ 
ماضی دیاں معافیاں، مستقبل دے وعدے، تے خبرے کیہ کیہ۔۔۔ 
اوس ویلے میں عتیق دیاں اکھاں وچ اوہ جھلک ویکھی جیہی پہلے کدی نہیں سی ویکھی۔۔۔ 
تے میں کیہ دا کیہ سوچن لگ پئی اک سہیلی نے پچھیا ’’ہُن کیہ پروگرام نیں مِس پیر زادہ‘‘؟ میتھوں پہلے اک ہور کُڑی بول پئی۔۔۔ 
’’ویاہ کرا کے، پردے آلے ٹانگے وچ برقعہ پا کے چولستان دی سیر کرے گی، ہرن پالے گی، مرغابیاں کھائے گی تے گھر آؤن والیاں نوں پُچھدی پھرے گی۔۔۔ 
’’سائیں پِنڈ کھا سویاں کھِیر پیسو‘‘؟ سارے کھِڑ کھِڑ ہس پئے تے ایہہ ہاسہ میری ہِک وچ ہُورا بن کے لگیا کیوں جے عتیق دا ہاسہ وی ایہدے وچ شامل سی۔ 
میں اوہنوں ہسدیاں پہلی وار ویکھیا سی پر خبرے ایہہ ہاسہ مینوں کیوں چنگا نہ لگا۔ 
اک دوجے توں رخصت ہو کے سارے اپنے اپنے راہ پئے تے میں وی بس سٹاپ تے آ گئی۔۔۔ 
عتیق اوتھے کھلوتا سی، اوہدے چہرے تے اک رنگ آیا تے دوجا گیا۔۔۔ 
ستائی نمبر بھر کے چلی گئی، اسیں دوویں کھلوتے رہ گئے۔ 
یونیورسٹی بس وی بھر گئی تے اساں اُنجے کھلوتے رہے، اک دوجے توں فاصلے تے۔۔۔ 
رکشے وی تقریباً سارے چلے گئے۔۔۔ 
میرا جی کیتا پئی اوہ مینوں بلائے اسیں اکٹھے جائیے، مینوں لگا کہ اوہ وی ایہو چاہندائے۔ 
بس سٹاپ تے فیر رش ہو گیا، اٹھائی نمبر آ کے لگ گئی سی۔ 
میں فیصلہ کر لیا کہ اسیں ریگل اتر کے کسے ریسٹورنٹ وچ بہہ کے بہت ساریاں گلّاں کراں گے، دو سال دی چُپ دا سارا قرضہ اج لاہ دیاں گے، جیکر اج وچھڑ گئے تے فیر خبرے کدی خواباں وچ وی نہ مل سکیء، کوئی معجزہ سانوں نہیں ملا سکے گا۔۔۔ 
معجزے تے ہن ہوندے وی نہیں لوکاں نے بس تے ہلّہ بول دتا۔ 
میں وی کمبدے، دھڑکدے دل نال اندر جا کے کھلو گئی۔ 
پِچھلے گیٹ ول ویکھیا، لوکی پناہ گیراں وانگوں اندر آ رہے سن۔ 
بس بھر گئی تے کنڈکٹر نے وسل دتی، میں ترسدیاں نظراں نال بھِیڑ وچ اوہنوں لبھدی رہی پر اوہ نظر نہ آیا۔ 
’’خبرے اُپّرلی منزل تے بہہ گیا ہووے‘‘ میں دل نوں اینویں تسلّی دتی تھوڑی دور جا کے بس کھبّے پاسے مڑی تے میں گھبرا کے بس سٹاپ ول جھات پائی۔۔۔۔۔۔۔۔۔۔۔۔ 
عتیق تے شہناز اکو رکشے وچ بیٹھ رہے سن تسیں ٹُردے ٹُردے کیوں رُک گئے او جناب عالی’’میری گل سُنو‘‘ میں تہانوں نہیںآکھیا۔ 
میں تہانوں اپنی کوئی گل نہیں سناؤن لگا۔ 
مینوں گل سناؤنی ای نہیں آوندی، گل سناؤنا وی اک آرٹ ہوندا جیہڑا ہر کسے دے وس دا روگ نہیں۔ 
ایس فن توں میں وی کورا ہاں۔ 
تُسیں اپنی منزل کھوٹی نہ کرو ٹُردے جاؤ۔ 
میں تاں گلاں سُنن دا عادی ہاں تے جدوں دا پیدا ہوئیاں بس سُندا ای آرہیاں۔ 
پہلاں اپنے ماں پیو، بھیناں بھراواں، رشتے داراں تے آنڈھ گوانڈھ والیاں دیاں کوڑیاں کسیلیاں گلاں، سکول تے کالج جان توں بعد اپنے اُستاداں دیاں گلاں جیہناں دی کھٹی میں عمر بھر کھاندا رہیاں تے ہن تائیں کھا رہیاں۔ 
’’میری گل سُنو‘‘ کہہ کے تاں میں اپنے اِک بزرگ دوست دی گل سناؤن لگیا ساں جیہڑے گل سنا وی رہے ہون تاں وچ وچ کہندے جاندے نیں’’ میری گل سُنو،میری گل سُنو‘‘ حالانکہ اوہناں دی گل سنن والا بڑے دھیان نال سن رہیا ہوندا اے پر فیر وی اوہ شرمندہ جیہا ہو جاندا اے تے سوچدا اے کہ شاید اوہدی توجہ اوہناں دی گل سُنن توں ہٹ گئی ہووے گی۔ 
ایس لئی اوہ ہور سوادھان ہوجاندا اے۔ 
حالانکہ اوہ بزرگ تاں اپنی عادت دے مطابق کہہ رہے ہوندے نیں۔’’گل 
سُنو‘‘ اوہناں دا تکیہ کلام بن چکیا اے۔ 
شروع شروع وچ مینوں وی اوہناں دی ایس عادت دا پتہ نہیں سی۔ 
پہلی واری مینوں ملن آئے تاں اوہناں بیٹھدیاں ای آکھیا۔ 
’’میری گل سُنو‘‘ میں سوچیا کہ شاید ایہہ مینوں روکن لگے نیں کہ میں ایہناں لئی چاء پانی دا بندوبست نہ کراں۔ 
میں آکھیا میں ’’تہاڈی گل ہُنے ای سنداں‘‘ اوہناں آکھیا’’ٹھیک اے، ٹھیک اے۔ 
تُسیں تکلف کرن لگے او۔ 
میری گل سنو، چاء وچ مِٹھا ذرا ودھ پاؤنا تے گل سنو، بسکٹ نمکین لیاؤنا۔۔۔‘‘ 
ایناں ای سُن کے میں اندر ول نوں دوڑ لا دتی کہ کدھرے اوہناں دے ایہہ مطالبے ودھدے ای نہ جان۔ 
اوہ چاء وچ بسکٹ ڈوب ڈوب کے کھاندے وی جان تے نال نال گلاں وی سناوندے جان تے ہر تیجے فقرے توں بعد اوہناں دا چوتھا فقرا ہوندا ’’میری گل سُنو‘‘ جدوں میں ایہہ سُندا تاں پریشان ہوجاندا تے آکھدا’’جناب عالی میں تہاڈی گل ای تاں سُن رہیاں‘‘ پر تھوڑے چر مگروں ای مینوں اندازہ ہوگیا کہ ایہہ ’’گل سُنو‘‘ اوہ آپ جان کے نہیں کہندے اوہناں دے اندروں آپو آپ نکل آؤندا اے۔پتہ 
نہیں ایہہ فِقرا کدوں دا اوہناں دے اندر دبیا ہویا سی۔ 
شاید لوک اوہناں دی گل نوں اہمیت نہ دیندے ہون تے اوہناں دی گل نہ سُندے ہون۔ 
ایس طرح فیر میں ایس فقرے نوں بے ضرر سمجھ کے شرمندہ ہونا چھڈ دِتا۔ 
گل سناؤنا اِک آرٹ ہوندا اے تے گل سُننا بڑے حوصلے دی گل اے۔ 
کئی واری تاں گل سنن سناؤن والیاں وچ لڑائی وی ہوجاندی اے۔ 
اکثر بزرگ نصیحت دے طور تے نوجواناں نوں آکھدے ہوندے سن۔ 
’’گلاں نہ کرو۔ 
ہتھ ہلا کے کجھ کرکے وکھاؤ‘‘ اوہ بزرگ بھولے ہوندے سن تے اوہناں نوں پتہ ای نہیں ہوندا سی کہ ہتھ تے ہتھ رکھ کے بیٹھن والے تے صرف گلاں دی کمائی کھان والے زیادہ فائدے وچ رہندے نیں، زبان ہلاون والیاں نوں وڈیرے خان، ملک، اعوان تے ہتھ ہلاون والیاں نوں کمی کمین ’’گل سناون والے‘‘ سبھ توں چھوٹے درجے دے لوک مجمع بازیاں گڈیاں بساں وچ چڑھ کے اپنیاں گلاں دے زورتے اجیہاں شیواں ویچدے نیں جیہناں وچ اوہ کجھ ہوندا ای نہیں جیہدے اوہ دعوے کر دے نیں۔ہاں 
گلاں اوہ اجیہاں کردے نیں کہ سبھ توں ودھ عقل مند انسان وی اپنیاں سوچاں چھڈ کے اوہناں دیاں گلاں سنن تے مجبور ہوجاندا اے ۔ 
اوہ ’’ساڈی گل سُنو‘‘ وی نہیں آکھدے پر اوہ اجیہے حربے ورتدے نہیں کہ لوک اوہناں دی گل سنن تے مجبور ہوجاندے نیں تے اوہناں دیاں جیباں وی خالی کرواکے بس چوں اُتر جاندے نیں۔ 
میں اُتے لکھیا اے کہ کئی واری گل سناون تے سُنن والیاں وچ لڑائی وی ہوجاندی اے۔ 
ساڈے گھر دے کول ای دو بھیناں رہندیاں نیں تے دوویں گلاں سُناؤن دیاں شوقین۔ 
اک بھین دوجی نوں کوئی گل سناون لگدی تاں نہ رکن والی ٹرین وانگوں اوہدی زبان چلدی ای رہندی اے۔ 
پر دوجی وی اوہدی ای بھین سی ۔ 
اوہ اوہنوں چُپ کران دی کوشش کردی کیوں جے اوہدے اندر وی گلاں کلبلا رہیاں ہوندیاں ۔ 
جد پہلی چپ نہ کردی تاں دوجی اوہدے مونہہ تے ہتھ رکھ کے کے زبر دستی چپ کرادیندی تے آپ شروع ہوجاندی۔ 
دوجی وی اودوں تائیں گلاں سناوندی رہندی جد تائیں پہلی اوہدا ہتھ ہٹا کے اپنا ہتھ اوہدے مونہہ تے نہ رکھ دیندی۔ 
ایس طرح مونہاں تے ہتھ رکھن رکھاؤن دا سلسلہ بہت دیر تائیں چلدا رہندا تے اخیر ایہہ نظارا اک ’’دنگل ‘‘ دی صورت اختیار کر لیندا۔ 
مغربی ملکاں وچ جان والے جاندے نیں کہ اوتھے ’’گل سناون‘‘ دا رواج ای نہیں۔ 
کوئی نہیں کہندا کہ ’’میری گل سُنو‘‘ اوتھے نہ گل سناون والیاں کول ٹائم ہوندا تے نہ گل سنن والیاں کول۔بلکہ 
جیہدے نال تعارف نہ ہووے اوہنوں مخاطب کرنا ای بُرا سمجھیا جاندا اے ۔ 
گل سناونا تاں فطری گل اے۔ 
اوہناں ملکاں وچ وی گل سنن والے انسان ویلا تے تھاں لبھ ای لیندے ۔لندن 
ہائڈ پارک وچ اک تھاں اے سپیکرز کارنربولن والیاں دا گوشہ ایتھے اوہ لوک آؤندے نیں جیہڑے اپنی گل سناؤن لئی بے تاب ہون۔ 
اوہ آلو بخارے یاں امباں دی اک خالی پیٹی لے آوندے نیں اوہنوں اک مناسب جیہی تھاں رکھ کے سٹیج بنالیندے نیں تے اوہدے اتے کھڑے ہوکے جو مونہہ وچ آوے بولدے جاندے نیں۔ 
اوتھے کوئی پابندی نہیں ہوندی اوہ ملکہ الزبتھ دے خلاف وی گلاں سُنا سکدے نیں۔ 
ساڈا اک دوست فلم ویکھ کے آوندا تاں اوہنوں فلم دی سٹوری مع ڈائیلاگ دے سناون دا شوق ہوندا سی۔ 
اسیں اوہدے تے پابندی لاوندے کے سانوں پہلے ادھا ادھا سیر ٹھنڈا ددھ پلا اسیں فیر تیری کہانی سُناں گے۔ 
اوہ تیار ہوجاندا تے فلم دے ٹکٹ توں ودھ پیسے خرچ کے سانوں سٹوری سناؤن دا جھس پُورا کردا۔ 
وڈے لوک وی گل سناوندے نیں پر اوہناں نوں ’’میری گل سُنو‘‘ کہن دی لوڑ نہیں پیندی۔ 
اوہناں دی گل سنن لئی لوک اوہناں دے پچھے پچھے پھردے نیں تے اوہناں کولوں سُن کے اگے سناؤندے نیں تے پیسے کماوندے نیں۔ 
وڈے لوکاں نے جے کوئی بہت ای ضروری گل سناؤنی ہوندی اے تاں اوہ سُنن والیاں نوں گھر ای سد لیندے نیں تے گل سناؤندے نیں تے جِناں چاہون سناوندے نیں۔ 
جیہنوں اوہ ’’پر یس کانفرنس ‘‘ دا ناں دیندے نیں۔ 
ایسے طرح ہن ٹی وی چینل وی بہت ہوگئے نیں جیہڑے گلاں سناؤن دا بندوبست کردے نیں۔ 
کسے ویلے تاں اکو بندہ اک توں بعد دوجے تے دوجے توں بعد تیجے چینل تے گلاں سُنا رہیا ہوندا اے۔ 
ایہناں چینلاں تے وی گلاں سناون والے اک دوجے توں ودھ کے آکھدے نیں ’’میری گل سُنو‘‘، میری گل سُنو‘‘ تے پروگرام دا ویلا مک وی جاوے تاں اوہناں دی گل جاری رہندی اے۔ 
عقل مند، فہم و فراست تے زرخیز دماغ رکھن والے سوجھوان گلیاں بازاراں وچ ٹھوکراں کھاندے پھردے نیں جیہناں دی کوئی گل ای نہیں سُندا، بھاویں اوہ اپنیاں گلاں وچ حکمت دے موتی رولن۔پر 
اوہ کیویں بولن اوہناں دیاں جیباں جو خالی ہوندیاں نیں بھاویں اوہناں دے دماغ عقل دیاں گلاں نال بھرے ہوئے ہون۔ 
پر کیہ کیتا جاوے دماغ توں پہلاں جیب ول ویکھیا جاندا اے ، اوہ تاں کسِے نوں روک کے ایہہ وی نہیں کہہ سکدے’’میری گل سُنو‘‘ ایہدے لئی اُچے سٹیٹس دی لوڑ ہوندی اے پر ایہو جیہے لوکاں دے گھر دی تاں چھت وی اُچی نہیں ہوندی۔ 
اوہ جھگیاں وچ نیویں چھت ہیٹھ ای گزارہ کر لیندے نیں۔ 
اوہ پاٹے پرانے کپڑے پاکے پھردے نیں بھاویں اوہ اندروں افلاطون‘‘ دے چاچے ای ہون۔ 
اوہ ’’میری گل سُنو‘‘ ، میری گل سُنو‘‘ دی گردان کردیاں ای مونہاں نوں چپ دیاں موہراں لا دیندے نیں۔ 
حالانکہ شروع وچ میں تہانوں ایہہ نہیں آکھیا سی کہ ’’میری گل سُنو‘‘ پر میں تہانوں گلیں لاکے اپنی گل سُنا ای دِتی اے تے ’’میری گل سُنو‘‘ کہن دا جھس پورا کر ای لیا اے ورنہ تُسیں میرے چھوٹے جیہے بندے دی گل کیوں سُندے ۔ 
تہاڈا بہت بہت شکریہ چھاہ ویلے توں شروع ہوئی تے لوڈا ویلا آن پہنچیا۔ 
ڈنگراں وی پَٹھے کھا لئے تے بال وی روٹی کھا کے مسیت پڑھن ٹُر شاداں نے چُلھا ٹھنڈا کر کے چوء اپنے ولے کھچ لئے تے چوؤاں نوں ہولی جیہی ترونکا لا کے مَٹھے مَٹھے دھوئیں ولے ویہندی فضل دین دے آون وچ ہالی پورا گھنٹہ پیا سی اَج اوہنے روٹیاں وی اکٹھیاں ای لا لئیاں سی۔ 
مڑ کے آٹے وچ لبڑن دے ڈر ہتھوں نہیں سگوں اوس مٹھی مٹھی درداں دی تُخدی دھونی پاروں جیہڑی تھوڑے تھوڑے چِر نال کمر دوالے ہوندی ڈِھڈ دے آر پار جا رہی سی۔ 
گرم گرم اٹھدے دھوئیں دی دھونی اوس دے اندروں تُخدی پئی سی۔ 
کسے خیال دے ہلکورے نے گلاں اُتے ہنجو وگا دِتے۔ 
اوہنے گُھٹ بھر کے سوچاں نوں گلے چوں لنگھایا تے اُٹھ کے وان دی منجی پنڈے نال جوڑ کے دِھکدی ہوئی پچھلی کوٹھڑی وچ لے گئی۔ 
منجی دی پائنتی اُتے پرانا استری نال سڑیا ہویا چار خانی کھیس وچھایا تے لیراں دی بجھکی کڈھ کے نیڑے دھر لئی۔ 
ہولے ہولے پیر دھردی کھبا ہتھ لک تے دھر کے فیر چُلھے ولے آئی۔ 
سوچیا نِکا آؤندا ای ہوئے گا۔ 
بڑا ضدی اے گڑ دی روڑی نال روٹی نہیں کھائے گا، سوچاں وچ ٹردی پچھلے ویڑھے سبزی دی کیاری وچوں دو آلو پُٹ لیائی۔ 
ہالی بھوبھل وچ سیک باقی سی اوہنے چمٹا پھیر کے آلو لُکا دتے۔ 
بھوبھل چوں چنگاریاں پھُٹیاں تے اوس سوچیاہالی سیک واہوا اے۔ 
کجھ خیال کر کے اَج سویر دے اکٹھے کیتے آنڈیاں دا حساب کتاب کر کے پیسیاں دا ویروا کیتا۔ 
پہلوں تِن آنڈے وکھرے کیتے فیر اک واپس دھر دِتا۔ 
چل رَل مل کے تِنوں بھرا کھا لین گے۔ 
ہتھ اُتانہہ چُک کے چھِکو چوں کُولا جیہا بتوؤں کڈھیا۔۔۔ 
تے سوچاں دھیانے لگ گئی۔ 
چل نِکے دا پیو دہی وچ پا کے کھا لئے گا۔ 
نال ای دھیان آیا سویرے بال کیہ کھا کے سکولے جان گے ’’دُدھ نوں جاگ لا لواں‘‘ اوکھی ہوندی نیوی ہو کے بھوبھل وچ آنڈے پھسائے تے بتوؤاں دی جگہ بنا کے اُتوں چنگی طرح ڈھک دتا۔ 
سِدھی ہوون لگی تے چیخ نکل گئی جھٹ مونہہ تے پُٹھا ہتھ دھر کے ڈکیا۔ 
دنداں ہیٹھ بُلھ چِتھ کے آواز نوں روک لیا۔ 
متاں لوک بے شرم آکھن۔ 
کورے پیالے وچ پانی دا گھُٹ بھر کے گلے چوں لنگھایا تے مشکل کشاء دا ورد کرن لگی۔ 
لو مُڑ کے چیتے دہی دی جاگ آ گئی۔ 
ددھ والے کوثے پتیلے وچوں پوے نال دو سیر ددھ دھار بنا کے پتیلی وچ بھریا، چنگی طرح چھنڈ کے مٹی دے بھانڈے وچ جگر جگر کردا ددھ ڈلکاں مارن لگ پئیا۔ 
بسم اللہ پڑھ کے سجّے ہتھ نال جاگ والا دہی ددھ وچ رلا دتا۔ 
ددھ دی جگّ نے کمال کیتا نظراں ہٹا کے ددھ ڈھکیا تے بلی دے ڈر پاروں پتیلے دے ڈھکن اُتے وزن دھر کے پتیلہ پانی والی بالٹی وچ دھر دِتا۔ 
کل دائی رحمتے کسٹر آئل دے گئی سی۔ 
خورے ددھ وچ کِناں گھول کے پینا سی۔۔۔ 
اندازے نال چولاں والا چمچہ پھڑ کے ڈولی وچوں شیشی تے پیالی کڈھ کے پوے جِناں ددھ رلا کے گھٹو گھٹ پی گئی۔ 
ہائے کمال ای ہو گئی درداں وچ وقفہ بالکل ای گھٹ گیا، نالے شدت وچ وادھا ہو گیا۔ 
’’پتہ نہیں ایہہ درداں لَک نوں آرے وانگوں چیر کے کیوں لنگھدیاں نیں‘‘ جدوں کم وسوں باہر ہون لگا تے چوکی پھڑ کے دیوار بنے لے آئی فیر احتیاط نال پیر جما کے چوکی اُتے کھلو گئی۔ 
جنتے ایدھر ویکھ بھیڑیئے‘‘ جنتے کم چھڈ کے ہتھ چھنڈدی کندھ ولے بھجی۔۔۔ 
’’نی شاداں تیرا تے رنگ پیلا وسار پئیا ہوندا اے۔۔۔‘‘ 
گبھرائی ہوئی شاداں نے سِر تے برقع دھریا تے کوکدی ہوئی بوہے ولے دوڑی۔ 
’’چل توں چل اندر میں دائی رحمتے نوں لے کے آؤنی آں چل شاوا۔۔۔‘‘ 
جنتے سلیپر گھسیٹدی ہوئی باہر نوں بھجی۔۔۔ 
سوچاں وچ کھُبی رانو چوکی توں لتھ کے فیر ہمت کیتی چُلھے ولے ہو کے بھوبھل نوں پھول کے ویکھیا آنڈے، بتوؤاں تے آلوؤاں دے بھُجن دی خوشبو نے ڈاہڈا ہنھیر پایا ہوئیا سی۔۔۔ 
’’بھیڑا ڈِیگر پڑھ کے پھیرا تے پاؤندا ہوندا اے خورے جنتے نِکے دے پیُو نوں وی لیاؤندی آوے‘‘ فیر آپ ای جھک گئی ’’ربّ کرے اوہنوں کجھ کویل ای ہو جاوے‘‘ رانو مولوی صاحب دی بیوی نوں پہلوں آکھ آئی سی ایانے ذرا مگروں بھیجنا مولوی دی بی بی جی نے آکھیا ’’ربّ رحم کرے گا تُوں فکر نہ کر گُڑ والے چول پکے نیں میں بالاں نوں کھوا کے ٹوراں گی چِنتا نہ کر رب سوہنیاں کرے گا۔‘‘ 
’’آئے ہائے کِتھے رہ گئی جنتاں میرا تے لک ای ٹٹ گیا اے‘‘ اُتانہہ اکھیاں چک کے کرلائی ’’ربّا میرے تے رحم کر‘‘ آسمان ولے ٹھُڈی چکدیاں ای اتھر کِر گئے۔ 
’’یااللہ مینوں معاف کریں‘‘ رانو نے ددھ نوں چھکو تے چڑھان توں پہلوں ہک پوا ددھ دا کڈھ کے گھیو تے گڑ رلا کے پی لیئا۔ 
کلمہ شریف پڑھ کے جیویں تِن گھٹ ڈھڈ وچ گئے پیڑاں ملائم ہو گئیاں اندر جیویں تَر ہو گیا۔ 
وڈے صندوق نوں جندرا لا کے بوہے ولے ویکھیا تے جنتے‫ رحمتے نوں لے کے دوڑی دوڑی آ رہی سی۔۔۔ 
رانو سِر نیواں کر کے تُخدے وجود نال کوٹھڑی ولے ٹُر گئی ادھا گھنٹہ جنتے نے رانو دے ہتھ گھُٹ کے پھڑی رکھے۔ 
رانو نے مونہہ وچ دوپٹہ چتھ لیا وال مڑ کے نال بھِج گئے تے متھا تریلیاں نال سوہنا ہو گیا۔ 
جنتے وی گھُل گھُل کے کھُس گئی۔۔۔ 
تے رانو ایہناں پیڑاں نال لَڑ لَڑ کے ادھ موئی ہو گئی۔۔۔ 
’’نی رانو نی ایہہ درداں پیاراں والیاں نیں، مراداں والیاں نیں، ایہناں نوں بُلھ چتھ کے لئی دا اے۔۔۔ 
خبردار جے رولا پایا ای چے میں مر گئی۔۔۔‘‘ 
جنتے نے رانو نوں پیار نال جھڑکیا ’’ربّ توں رحم منگ۔۔۔‘‘ 
اینے چِر وچ باہروں نکے دے پیو دی کھنگن دی اواز آئی رانو بے حال ہوندی جنت نوں آکھیا ’’جا باہر جا کے بھوبھل وچوں بتوؤں کڈھ کے لالے نوں دہی وچ پا کے دو روٹیاں لا دے۔۔۔‘‘ 
’’بھا جی، جنت نے کوٹھڑی وچوں مونہہ کڈھیا۔۔۔ 
’’او رہن دے رہن دے میں ڈِیگر نال ای تائے ولوں نیاز کھا آیا ساں توں فکر نہ کر ربّ کرم کمائے گا‘‘ فضل دین ٹاٹ دے بوہے نیڑے ہو کے تسلی دِتی۔۔۔ 
بہن جنتے کِسے شے دی ضرورت تاں نہیں؟‘‘ ’’نہیں بھا جی تُسی بچیاں نوں اِک نظر ویکھ آؤ۔۔۔ 
بس خیر دا ویلا آن ای والا اے‘‘ جنتے نے بہانے نال فضل دین نوں باہر ٹوریا۔۔۔ 
اوہ جان دی سی ایہناں سسکیاں تے ہاواں نے رانو دے بُلھاں وچ زخم پا دِتے نیں تاں کسے وی ویلے شرماں تے لجّاں دے بند ٹٹ کے چیخاں وچ کوک پین گے۔ 
ریڑھ دی ہڈی تے پُٹھے ہوندے ہتھ پیر رانو توں سانبھے نہ جاندے سن ’’ماسی رحمتے ہائے ایہہ میرا پہلا بال تے نہیں فیر میری حالت ایہو جیہی کیوں اے ہائے ربّا ایدکاں میری مشکل آسان کیوں نہیں کردا؟‘‘ اوہ دوہری ہو گئی۔ 
’’کجھ نہیں کجھ نہیں شاباش ہمت کر ہمت، تیرے تِنوں بال میرے ہتھیں دنیا وچ آئے پر بی بی تیرا ایہہ بچہ ایہناں تِنّاں کولوں وکھرا اے۔۔۔‘‘ 
مردی مردی وی رانو نے پوریاں اکھاں کھول کے رحمتے ول ویکھیا ’’کیویں۔۔۔ 
میرا مطلب اے کسطراں ’’پئی ایہدی واری کیہ کھادا ای ایناں پال چھڈیا ای، دنیا وچ آنا ای اوکھا ہو گیا اے‘‘ رحمتے ہف گئی۔ 
’’چل جنتے رانو دیاں گھٹ کے باہواں پھڑ۔۔۔ 
بس توں ہن ہمت کر رانو۔۔۔‘‘ 
ہائے ہائے ربّا رانو کرلائی تے ویڑھا کھِڑ کھِڑ ہس پیا کرل کرل کرلائیاں جھنجھنے وانگوں چھنکن لگ پئیاں۔۔۔ 
رانو نے سِر اک پاسے سُٹ دِتا جنت نے اگانہہ ہو کے مُڑکے وچ بھجیا سہیلی دا متھا چُمیا۔۔۔ 
رانو نوں کدی ایڈے سوہنے روپ وچ نہیں ویکھیا سی مُنڈے تے رانو پہلوں وی جمے پر ایس بچے نے تے چہرہ لِشکا دِتا۔۔۔ 
رانو دیاں اکھاں تے پوٹے بھارے ہو گئے تے گوڑھی نیندر وچ چلی گئی۔ 
’’کُڑی تے بہت ای سوہنی اے چٹی دُدھ گول مٹول۔۔۔ 
موٹو نے ماں نوں ایناں وخت پائیا ہوئیا سی‘‘ رحمتے نے ناڑو کٹیا تے کُڑی نوں اپنی جھولی وچ لُکا لیا ’’رب باقی کرم وی کر دیوے تے میں مغرب نہا دھو کے پڑھ لواں‘‘ ’’نی ماسی رحمتے ایہہ میریاں آندراں وچ کیہ گولے وانگوں کھمی جا رہیا اے؟‘‘ رانو کرلائی۔ 
چپ دا اشارہ کر کے رحمتے بولی بس ’’انول‘‘ آوندی پئی اے ایہو تے بچی دی اصل ماں ہوندی اے نوں مہینے خون پیاندی اے بچے نوں پئی لبھدی اے۔۔۔ 
’’لے چل ہن توں میرے ولوں فارغ ایں‘‘ جنتے اٹھ کے گرم پانی لے آئی ’’چل کاکی نوں پھڑ۔۔۔ 
نوائیے‘‘ جنتے نال ای تولیا گِلا کر کے رانو دا مونہہ سِر پونجھیا ساوا سروں دا پھُل ایڈا سوہنا ہوندا اے جنتے حیران رہ گئی رانو بڑا روپ چڑھیا اے تیرے تے بھیڑیئے۔۔۔‘‘ 
رحمتے نے صابن دی ٹِکی ڈیٹول گرم کوثا پتیلا پھڑ کے کھُرے وچ بہہ گئی۔ 
’’چل کاکی نوں میرے پیراں تے بٹھا جنتے‘‘ جنت کالے سیاہ والاں والی گلابی گُڈی رحمتے نوں پھڑائی بڑے سوہنے وال نیں کاکی دے رحمتے دھو بنا کے کپڑا لپیٹ کے رومال کس کے کاکی دے سر اُتے بنھ کے مگر گنڈھ لا دتی۔ 
پاؤڈر لا کے رانو نال لٹایا ’’ویکھ رانو اپنی دھی تِناں بھراواں دی بھین‘‘ رحمتے بولی۔ 
رانو نے اکھ پٹ کے کُڑی ول ویکھیا تے ویکھدی رہ گئی ’’ویکھ لے ڈاہڈیا سائیاں توں مینوں نہیں کجیا‘‘ رانو دیاں موٹیاں موٹیاں اکھیاں وچ ہجر وصال پیار وچھوڑے تے دکھ دے ہنجو اکوئی وار وگ پئے ’’میں اپنے دل وچ لُکیا چور اپنی اکھیاں اولے تے نہیں کر سکدی کُکھ وچ لُکیا پیار اکھاں سامنے کیویں پالاں گی‘‘ میرا پِچھا میرا ماضی میرا وہم میرا پرچھاواں وجود بن گیا اے۔۔۔ 
میں اوہنوں کیویں بھلاواں گی۔ 
فضل دین بالاں نوں لے کے آ گیا جنتے وی اپنے بندے دی آواز سن کے دوہڑی دوہڑی اپنے ویڑھے نَس گئی۔ 
رحمتے نوں اُسدا نذرانہ دے کے مالا چُکا کے وچکارلا منڈا نال ٹوریا۔۔۔ 
رانو میں ویڑھے وچ دھریک لا لواں تے مڑ تیرے کول آؤنا آں۔۔۔‘‘ 
فضل دین نے آواز رانو کجھ سمجھی نہیں ایس ویلے دھریک کاہنوں گڈھن لگے نیں۔۔۔ 
یاداں دے ہلکورے اوہنوں بے چین کر رہے سن۔۔۔ 
کاکی خورے سو گئی۔۔۔ 
بالاں دے پیو نے ہتھ دھو کے آنڈے آلو تے دہی چھنے وچ پا کے روٹیاں والا چھکو پیٹی اُتوں لاء کے بالاں نوں سدیا۔۔۔ 
بال روٹی کھان لگ پئے فضل دین مڑ دھریک ولے ہو گیا۔ 
رانو نے کوٹھڑی دے ہنھیرے تے اکلاپے نوں غنیمت جانیا تے یاداں والی سواء والا سُرمہ اکھیاں وچ رڑکن لگ پیا۔۔۔ 
’’ہائے ربّا کیویں دے دِن سن فضل دین دے دوجے نکاح نے مینوں پاگل کیتا ہویا سی۔۔۔ 
اوہ وی اوس کھسماں نوں کھانی کلموہی نال۔۔۔ 
ناگن نوٹنکی والی۔۔۔ 
میری سمجھ وچ نہیں سی آندا پئی کلیجے وچ چھُری مار لواں۔۔۔ 
سِر متھا بھناں یاں گڈی ہیٹھ آ جاواں۔۔۔ 
تِناں بالاں دی سنگھی گھُٹ دیاں کہ ہانڈی وچ زہر گھول دیاں۔۔۔ 
راتاں بڑیاں لمیاں ہو گئیاں سن۔۔۔ 
ساری ساری رات رڑکاں تے خاباں دی ریل چلدی۔۔۔ 
فضل دین ہُن اوہدے کول بیٹھا ہونا اے۔۔۔ 
ہن ایس طرح تے ہُن اوس طرح۔۔۔ 
ہائے میریا ربّا میں کِتھّے جاواں۔۔۔؟ 
راتی اُٹھ اُٹھ کے ادھا گھڑا پانی دا پی جاندی۔۔۔ 
نکاح فضل دین نے پڑھوایا تے مونہہ رانو لُکاؤندی پھِردی۔ 
ہنھیرے ہنھیرے پانی بھر لیاندی۔۔۔ 
آٹا آپ ای پیہہ لیندی۔ 
چکی تے جا کے اکھیاں دے سوالاں دی تاب نہ ہوندی گھر وچ چکی دے پاٹ گھماندی ہتھ ٹٹ جاندے پسینے وچ بھِج جاندی تے جثے نوں چین مِلدا۔۔۔ 
راتی دال سبزی بھِیوں کے رکھ دیندی کِسے دے متھے نہ لگدی۔۔۔ 
فضل دین آوندا تے ویڑھے وچوں ای اوہدے کھُلے بیڑیاں والا کُڑتا ویکھ کے سِر پِٹ لیندی وس نہ چلدا تے بال کُٹ سُٹدی۔۔۔ 
’’صبر کر رانو صبر کر برداشت کری دا اے۔۔۔ 
حق سچ کیتا اے تیریاں بھراواں وانگوں حرام نہیں کردا۔۔۔ 
مرد دی ضرورت نوں سمجھیا کر۔۔۔‘‘ 
’’کیہ۔۔۔ 
کیہ آکھیا ای۔۔۔؟ 
اے میرے ول تک۔۔۔ 
جھاتی پا میرے جُثے ول کیویں سڑدا بلدا اے مرن مٹی چڑھی اے ایس نوں۔۔۔ 
تک میریاں اکھیاں وچ ستّاں سمندراں کولوں ڈونگھیاں نیں میں لک اُتے گھڑا نہیں رکھ سکدی ایس دا ڈونگھ کھوؤاں نوں شرماندا اے۔۔۔ 
بانہواں ویکھ کُولیاں کہنیاں۔۔۔ 
ہتھ پیر جیویں مکھن دے پیڑے۔۔۔ 
تے کالے شاہ سپنی ورگے وال، کھُل کھُل جاندی گُت اے کیسری رنگ دیاں گلّاں۔۔۔ 
تک تے سہی کیویں پخدّیاں نیں۔۔۔ 
میری بلدی جوانی ویکھ۔۔۔ 
پندرہ ورھیاں دی تیرے ویڑھے وڑھی ساں تے پنج سالاں وچ تینوں تِن پُتراں دا پیو بنایا۔۔۔ 
ہالی تے مینوں ویہواں ورھا چڑھیا اے پیر پاواں کِدھرے تے پیندا کِدھرے وے۔ 
تینوں تے میری ٹور ویکھ کے نشے آندے سن۔۔۔ 
رانو دوڑدی کوٹھڑی ولے گئی تے سُچے طِلے والا کھُسہ کھِچ کے فضل دین دے سینے ول سُٹیا۔۔۔ 
چُلھے پئی ٹور۔۔۔ 
جا لے جا ایہہ وی اپنی ماں کول۔۔۔ 
بڑے چاواں نال لیایا سیں نا میرے لئی۔۔۔ 
’’خبردار ساہ کھچ لوؤاں گا‘‘ فضل دین اگانہہ ہو کے رانو دی گُت نوں ترے چار جھٹکے دتے۔۔۔ 
مار چھڈ۔۔۔ 
مار چھڈ۔۔۔ 
رانو مونہہ پِٹ لیا۔ 
فضل دین گھبرا کے رانو نوں بانہواں توں پھڑ کے سِر تے چُنی دھری تے پُٹھے پیری باہر نکل گیا۔ 
ایہوئی بہانے نیں ایہدے اپنی ماں کول جاون دے۔ 
رو دھو کے اُٹھی کم کاج نبیڑے ہائے اجے پوری رات پئی ہوئی اے کالی شاہ رات ای تے میری اصل سوکن اے۔ 
ساری رات سینے ساڑھ پاؤندی اے۔ 
ربّا میں کیہ کراں؟ کدھرے میں اپنی اَگ وچ آپ ای نہ سڑ جاواں ہائے کوئی ٹھنڈا چِھٹّا ربّا کوئی ٹھنڈا ساہ کوئی سکھ دا سنیہوڑا۔۔۔ 
خورے ایہہ کیہڑے ویلے دی دُعا سی تے اجیہے رنگ وچ جھٹ پوری ہو گئی۔ 
شاداں دی ماسی دا پُتر بچپن دا پیار طارق فوج دی نوکری چھڈ کے اپنے کھیتاں دی رکھوالی تے بُڈھے ماں پیو دی خدمت لئی واپس آ گیا۔ 
شاداں نے سُنیا تے من وچ گھنٹیاں وجیاں پر دوجے ای پل لانبو بلن لگ پئے ہائے فضل دینا۔۔۔ 
’’توں اوس اوتری نکھتری نوں لکھت دیدے۔۔۔ 
میں سبھ کجھ بھُلا دیاں گی‘‘۔۔۔ 
’’ایہہ ایڈا سوکھا کم نہیں فضل دین نے سمجھان دی کوشش کیتی۔۔۔ 
’’توں میرے کول بیٹھ کجھ آر کر مینوں اوہدی عادت بھُلا۔۔۔‘‘ 
’’بس بڑی ہو گئی اے ہُن اپنا گھر شاداں نے نِکا لک نال لایا تے دوہاں بالاں نوں چھڈ کے بوہا کھُلا چھوڑ چھاڑ سر تے پَلا مار کے کونہ دنداں وچ دَب کے ہنجو ڈکدی پیو دے گھر دا بُوہا جا کھڑکایا۔۔۔ 
فضل دین خواب دے منظر وچ کھُلا بوہا دیر تک ویہندا رہیا۔ 
اَج پہلی واری اوہنوں شاداں دا شدت نال احساس ہویا۔ 
ایہہ میرے کولوں کیہ ہو گیا؟ پر ہُن سبھ کجھ اینی چھیتی کیویں سمیٹاں سِر سُٹیا ای سی پئی وڈھی آپا آ گئی۔ 
دو ورھیاں مگروں بھرا دے ویڑھے پیر پایا۔۔۔ 
’’ایہہ میں کیہ پئی سُننی آں۔۔۔‘‘ 
آپا راج نے پون سٹ سوال سُٹیا۔ 
جواب وچ فضل دین نے نیویں پا کے ساری کہانی سُنا دتی۔ 
شاماں ڈھونگیاں پئیاں تے آپا نے اُٹھ کے بھڑولے وچوں اناج کڈھیا دوہاں بالاں نوں نہوایا دھوایا راتی پچھواڑے دوویں بھین بھرا بیٹھے صلاواں کردے رہے۔ 
’’خیر جو ہویا سو ہویا شاداں دا وی قصور اے بندے کولوں غلطی ہو جاندی اے پر بُڈھیاں اپنا گھر چھڈ کے تے نہیں ٹُر جاندیاں۔۔۔ 
’’توں ہُن کالھا نہ پویں سِر چڑھ جاوے گی۔۔۔ 
پر اوس کُتی نوں تے مگروں لا، تاں جے میں شاداں دے گھر والیاں نال نبیڑاں‘‘ آپا نے فیصلہ سُنا دتا فضل دین نے سِر سٹ دِتا دِن گزرن لگ پئے ایہوئی دناں دی عادت اے۔۔۔ 
رو دھو کے شاداں وی نِکے بھیناں بھراواں وچ ہسن کھیڈن لگ پئی پر راتاں ایوئی سینے تے ڈنگ مار کے لنگھدیاں شک دے ناگ شوکراں ماردے سوچ سوچ کے ہلکان ہو جاندی نظر کِسے تارے تے کھلوندی تے گھنٹیاں دے حساب نال کھلوتی رہندی۔۔۔ 
’’کیہ سوچ رہی ایں؟۔۔۔‘‘ 
اِکدم طارق دی آواز نے ہِلا دتا۔ 
’’کُجھ نہیں‘‘ شاداں نے گھُٹ کے چُنی دی بُکل مار لئی۔ 
’’نکیاں ہوندیاں تے ہر گل مینوں دسنی ساں۔۔۔‘‘ 
پندرھویں سال دی کچّی تے مِٹھی یاد نے ایہو جیہی چٹکی لئی کہ سوکن دا سیاپا کجھ دیر لئی بھُل گئی جیہڑی اوہدے حُسن دی توہین ہوئی سی طارق اوس تے مرہم رکھن آ گیا سی۔۔۔ 
دوویں منڈے سویرے جنتاں آ کے مِلا جاندی نالے کھسم تے اوہدی بھین بارے وی دس جاندی ’’اَج تیرا ریشمی پیلے پھُلاں والا جوڑا پا کے تے تیری ننان پھردی سی پئی‘‘ ’’چُلھے پوئے ریشمی جوڑا جَد مقدّر ای کھدراں ورگے نیں۔۔۔‘‘ 
شاداں رو پئی ’’پر تیری ننان دے مکھ تے چار دِن وچ لالیاں چو پئیاں نیں۔۔۔ 
دیسی گھیو تے دیسی آنڈے اوہنوں گوشت چاڑھ رہے نیں دِن رات۔۔۔‘‘ 
شاداں دے دِل نوں ہتھ پیا۔ 
’’لے میں تے اک سوکن کولوں پِچھا چھڑان دی سوچ رہی ساں تے ڈائن وی بوہے آ بیٹھی ماپے کھانی‘‘ جنتاں ٹُر جاندی تے مگروں انتقام دے لانبو بلدے جیہناں تے طارق دیاں مِٹھّیاں مِٹھّیاں نظراں ٹھنڈے چھِٹے مار سُٹدیاں۔ 
طارق دی نِکی بھین دی مہندی رَچ پئی سارا پنڈ ہُم ہما کے طارق دی حویلی آ بیٹھا، شیدا حلوائی سجرے شام بہہ جاندا، چاء پانی ناشتہ مٹھیائیاں پوڑی کڑاہ مٹھیاں قیمے والے سموسے تے اللہ جانے کیہ کیہ کُجھ، طارق اپنی اکلی بھین دے ویاہ وچ رُجھیا ہویا سی پر اپنے پرانے پیار دے اُجڑن تے دل دا اک کونہ وسّ جیہا گیا سی اوہ شاداں نوں کدی وی بھُل نہ سکیا سی، شاداں جیہڑی سوہرے جا کے رانو بن گئی سی، اپنے فضل دین دی رانو۔ 
فیر مڑ کے طارق لئی شاداں دے روپ وچ آ گئی سی ایہدی وجہ سی پئی اینیاں کُڑیاں نال یاری لائی پر ویاہ دا خواب نہیں ویکھیا۔ 
ووہٹی دے روپ وچ اوہنوں اوئی دِن یاد آ جاندا جد بارھاں ورھیاں دی بالڑی شاداں گلابی دوپٹہ سر تے دھر کے بیٹھی سی دوپٹے وچ طِلے گوٹے دے پھُلاں دے نال نال نوٹاں دے وی پھُل بنے ہوئے سن فیر جو ہویا ڈاہڈا بھیڑا سی لڑے آپس وچ پیو تے چاچا پُگتیا طارق تے شاداں نے۔۔۔ 
بالڑی سی تھوڑے چِر مگروں کپڑے لتے تے گہنے دے چاء وچ فضل دین دے ویڑھے جا وسی پیو نے انگلی لا کے جدھر ٹوریا اودھر ٹُر پئی۔ 
وسی وی ڈاہڈا سوہنا، فضل دین چنگا بندہ سی بُہتی پیار محبت والی گل نہ کردا پر رکھدا چنگا سی بھیڑی بہنی تے سگریٹ بیڑی دے نال نال کدی کدی کوٹھے دا پھیرا وی پا لیندا سی پر ہر گل شاداں نوں دس دیندا، کناں نوں ہتھ لا کے نماز پڑھدا تے بڑے دِن ایہناں نکھٹو دوستاں دے لاگے نہ لگدا، شاداں ہوکا بھر کے پوڑھیاں وچوں اُٹھی تے اَگے طارق کُجھ لُکا کے کھلوتا ہویا سی۔۔۔ 
’’ایہہ کیہ اے؟‘‘ ’’تیرے واسطے شامی ایوئی جوڑا تے چوڑیاں پا کے مہندی دی رسم وچ بیٹھیں۔۔۔ 
تینوں قسم ای‘‘ کجھ بولن دا موقع دتے بغیر شاداں نوں مونہہ اَڈیاں چھڈ کے اگانہہ نوں ٹُر پیا۔ 
شاداں نے نہا دھو کے جد طارق دا جوڑا گَل وچ پایا تے شیشے وچ جھاتی پا کے سنگھاں نے سوہا کر دِتا، کَم والا آتشی گلابی جوڑا بڑا ای سوہنا سیتا ہویا سی ایہہ طارق نے میرا ناپ خورے اپنیاں اکھاں نال لیتا اے اینی سوہنی سلائی تے میرے جثے تے اپنی وی نہیں بہندی۔۔۔ 
لَمے کالے سنگھنے والاں نے قمیض نوں مگروں سِلا کر دِتا دھون تے قطرے ڈِگدے تے شاداں دیاں اکھاں بند ہون لگ پیندیاں۔ 
ماں دا زیور کڈھ کے گل وچ کنٹھا کناں وچ جھمکے اکھیاں وچ کھِچ کے سرمے دے ڈورے گلابی ڈوریاں نال رَل کے غضب ڈھاون لگ پیندے۔ 
قِل قِل کردیاں کڑیاں دیاں ڈاراں مگرے آن کھلوتیاں، شاداں ہائے کیہ روپ کڈھیا ای مر جان گے سارے مُنڈے اَج تے گِدا پانا پئے سی۔۔۔ 
’’نہ نی اڑیو میرا دِل دُکھیا پئیا‘‘ شاداں بولی کناں نوں چھوئیا تے دوجے پاسوں کھلیا وی تے پیا۔۔۔ 
چل کے ویڑھے ویکھ تے سہی طارق دا روپ سانبھیا نہیں جاندا۔ 
نیناں گُڑکی۔۔۔ 
’’توں بڑی خوش قسمت ایں شاداں ساڈے ول تے اوہ اکھ چُک کے ویہندا ای نہیں مُڑ مُڑ کے بوہے ول تکدا اے‘‘ ’’ربّ دا ناں جے چُپ کر جاؤ اَگے ای میرا گھر اُجڑیا پئیا اے‘‘ ’’ایہہ لے فیر آتشی رنگ دی سرخی لا ہونٹھاں تے‘‘ سکھی ہس پئی شاداں نے سرخی ہونٹھاں تے لا کے سر تے شگناں والی چُنی دھر کے سنہری کھسہ پیراں وچ پا کے جد تائے دے ویڑھے پیردھریا تے تائی نے رو رو کے آئے لاء لِتے میری نونہہ میرے طارق دی منگ کڈی پھب دی اے ہائے غیر لے گئے۔۔۔ 
’’ربّ دا ناں لے ہُن اوہ تِناں بالاں دی ماں اے‘‘ تائے نے تائی نوں جھِڑکیا۔ 
’’جو ربّ نوں منظور پر میری دھی دے آن نال ویڑھا سج گیا اے‘‘ شاداں دیاں اکھاں وچ پانی آ گیا ڈورے ہور وی گوڑھے ہو گئے۔ 
اکھ پَٹ کے جد سامنے ویکھیا تے ویکھدی رہ گئی ساریاں طارق پئیا سُن دا سی سوہا مونہہ کالیاں مُچھاں تے اکھاں وچ عشق دی بِرہا دے اتھر صبر بن کے بند تھم کے کھلوتے سن‘‘ ایتھے کھلو جا شاداں طارق اندر دوڑیا مڑیا تے سنہری طِلے والی لشکدی جُتی اوہدے ہتھاں وچ سی گوڈا زمین نال لاء کے ہتھ تے کھُسہ دھر کے دوجے ہتھ نال اوہدے پیراں چوں جُتی لائی شاداں نے چُنی دا کونہ مونہہ وچ دَب لیا ’’ہائے ربّا سارے پئے ویہندے نیں کڑیاں کھِڑ کھِڑ ہسیاں تائے نے مونہہ اوہلے کر لیا تے تائی حسرت نال ویکھن لگ پئی۔ 
’’بڑا ای پھب رہیا تیرے پیراں وچ جے توں میرے کول ہوویں تے روز ای جُتی تیرے پیراں وچ میں آپ پواواں کراں‘‘ طارق ہولی جیہی کَن وچ گل کیتی ’’تے لاواں وی آپ‘‘ شاداں دوڑ کے اندر نَس گئی بڑی سوہنی جوڑی اے سُن سُن کے سوکن دے ساڑھ دِیاں چھلڑاں اترن لگ پئیاں ’’میں اوس مرن جوگی کولوں کِدھروں گھٹ آں اَج وی ایناں سوہنا گھبرو میریاں راہواں پیا ویکھدا اے۔‘‘ 
کُڑیاں کھُل کے گِدا پایا جد شاداں نچی تے چن تارے وی نچ پئے پوری دھرتی کنبی سجناں دا کھُسہ تے چاندی دِیاں لچھیاں لَک نوں ہُلارا دیندی تے نک دا لونگ بُرجیاں والے چن وانگوں لشکارے ماردا۔ 
طارق تے اپنا دِل ہار بیٹھا سارے پروہنے سو گئے تائے دی ضِد ہتھوں شاداں وی تائی والے کمرے وچ منجی اُتے جُثا سٹ دِتا تھکن نال انگ انگ چور سی طارق دیاں اکھاں وچ نیندر دی تھاں خواب ای خواب سَن۔ 
تھک ٹٹ کے جیہنوں جتھے جگہ ملی سو گیا۔ 
تائی دا بستر تے وِچھیا ہویا سی پر اوہ چھت اُتے تائے نال برادری دیاں گلاں وچ رُجھی رہی تے روندی رہی۔۔۔ 
شاداں دی حالی اکھ ای لگی سی کہ کنڈی لگن دی اَواز کھڑکی کھٹکی فیر مدھیاں اکھاں نوں کھولن دی کوشش وچ گھوڑی نیندرے چڑھ گئی۔ 
’’تائی سو جا سویرے گلاں ہوون گئیاں۔۔۔ 
اگلے ای پل اوس گھبرو دیاں بانہواں وچ سی طارق نے گھُٹ کے شاداں دی کنڈھ سینے نال لا لئی شاداں دی گُت کھُل گئی گجرا ٹُٹ گیا کن دی والی کن وچ کھُب گئی پاسہ موڑ کے طارق اَگے ہتھ جوڑے تے مُڑ ہتھ وی قیدی ہو گئے ساہواں خوشبو جدائی تے ساڑھ ایہو جیہا نشہ کیتا کہ طارق نے واں ورولے وچ رڑھ پھُڑ جان مگروں وی شاداں دے پیر نہ چھڈے۔۔۔ 
طارق ایہہ سبھ۔۔۔‘‘ 
طارق نے مونہہ تے اُنگلی دھر کے چُپ کرا دِتا۔ 
’’میں تینوں ویاہ لیاواں گا توں چھڈ دے اوہنوں‘‘ کھٹکے دی واج طارق بوہے دے اوہلے کھلو کے ہولی جیہی کُنڈی لا دِتی جیویں تائی اندر آئی طارق ہنھیرے وچ گم ہو گیا۔ 
اگلے ای دِن شاداں دی ننان فضل دین دوہاں بالاں سمیت چاچے نوں لے کے بارات دے سدے دا بہانہ کر کے آ ونجھیا جو لکھا لو لکھاں گا ہر شے شاداں دی اے گھر بار کھیت ٹریکٹر اوس جادوگرنی نوں میں شاداں دے جان دے اگلے دِن ای طلاق دے دِتی سی ایہہ پھڑ لو کاغذ تایا جی بھاویں جُتیاں مارو بھاویں سوٹے میں تے شاداں نوں لئے بغیر نہیں جاواں گا۔ 
چاکر بن کے رہواں گا‘‘ فضل دین نے ساریاں نوں موہ لیا برات تے ولیمہ رو دھو کے شامل ہوئی طارق دیاں رُسیاں نظراں توں لُک دی رہی تے فیر اک واری تقدیر اگے سِر سُٹ دِتا ہتھیں آیا چَن گواچ گیا ویڑھے وڑھیاں خوشیاں رُٹھ گئیاں دوویں ہتھ خالی رہ گئے۔ 
شاداں گھر نوں مُڑ آئی اپنے ویڑھے وڑھدیاں ای پچھلا سارا خواب بھُل گئی رہندیاں مہینہ وی نہ ہویا چے پیر بھارا ہو گیا۔ 
دائی نے گُھور کے ویکھیا ’’اللہ دی قدرت ایہہ۔۔۔‘‘ 
کڈھ کے ریشمی جوڑا دائی نوں دِتا اللہ بھلا کرے دائی دعاواں دیندی ٹُر گئی۔ 
شک تے شاداں نوں اودوں ای پے گیا سی۔ 
’’لا بھلیئے لوکے میں دھریک ویڑھے گڈھ دِتی‘‘ ’’پر اوہ کاہدے واسطے‘‘ شاداں کمزور جیہی آواز وچ پُچھیا ’’ایناں وی نہیں سمجھدی جِدوں تِنوں منڈے ہوئے سن تے میں ہر وار انب دا بوٹا لاندا ساں کیوں جے ایہہ ویڑھے دا گہنا ہوندے نیں، نہ توں رہنا نہ میں، ایہہ انب دے بوٹے رہ جان گے تے ایہہ ساڈے ویڑھے دی دھریک دے نال نال کاکی وی پلّرے گی تے جد ویڑھا چھڈ کے ٹُر جاوے گی تے اسی دھریک نال گلاں کریا کراں گے‘‘ فضل دین نے کاکی نوں شہد چٹاندیاں ہوئیاں آکھیا ’’ایہنوں رَج رَج کے ددھ گھیو پلا ایہہ بگانہ دھن اے پروہنی اے۔۔۔ 
سمجھی۔۔۔ 
شاداں دے متھے اُتے تریلی تے بُلھاں اُتے اطمینان آ گیا ننھی پروہنی نوں پیار کیتا ایہہ تے میری زندگی وچ خوشی دی رات وانگوں آئی اے جیہنے سارے ساڑھ بُجھا دتے۔ 
میں ہر آندے جاندے نوں پُچھیا۔ 
کوئی مختصر رستہ، کوئی شارٹ کٹ، سارے نہیں دے انداز چ سر ہلاندے گزردے رہے۔ 
اک کم دے سلسلے چ مینوں ہر مہینے ایس رستے تے آنا جانا ہندا سی۔ 
پر ایس وار پتہ نہیں کیوں مینوں ایہہ رستہ پہلے نالوں بہوں لما لگا۔ 
حالانکہ میں تھکیا وی نہیں ساں پر فیر وی مینوں ایہہ رستہ اندروں کھائی جا رہیا سی۔ 
خشک جھاڑیاں، بنجر میدان، آلے دوالے دے ننگے بُچے ٹُنڈ مُنڈ درخت، پنڈے تے دندیاں وڈھدی دُھپ، جدوں کہ نازک نازو چال والی شام اجے واہ وا دور سی۔ 
تے میری منزل اوہ تے بہت ای زیادہ دور سی۔ 
میں فیر پُچھیا۔ 
اوہناں بہت سارے راہیاں چوں اک چٹی چادر تے چٹی داڑھی والا بزرگ بولیا۔ 
تینوں رستہ لما ہون دی شکیت اے تے آ فیر اپنی شکیت دور کر لے۔ 
جتھے توں ایس ویلے کھلوتا ایں ایتھوں ای سجّے ہو جا۔ 
فیر کھبّے ہتھ مڑ جائیں تے اوس توں بعد نک دی سدھ تے ٹُرنا شروع کر دئیں۔ 
توں رستے نوں اپنی منشا دے مطابق بہت مختصر پائیں گا۔ 
میں خوش ہویا اوہ بزرگ مسکراندیاں ہویاں اگے ودھ گیا۔ 
میں اوس بزرگ دی ہدَیت تے عمل کردیاں ہویاں اپنے قدم چکے۔ 
اجے تھوڑا جیہا ای ٹریا ساں جے سامنے اک پھاٹک آ گیا۔ 
ٹُٹیا پھُٹیا، کمزور تے پرانا جیہا ایہہ پھاٹک اچن چیت سامنے آون نال میں گھابر جیہا گیا پر چھیتی ای میں سُرت سنبھالی تے ہور اگے ودھ آیا۔ 
پھاٹک دے اُتے اک محراب جیہی بنی ہوئی سی جس دے اُتے نیلے رنگ دی مِٹ مٹا کے اپنا وجود کھوہندی اک عبارت نظریں پئی۔ 
کُجھ وی پڑھیا نہ گیا۔ 
ایس ادھے بند تے ادھے کھُلے پھاٹک دے اندر جد پیر پایا تے حیرانی دے سمندر چ ڈبکیاں کھان لگ پیا۔ 
اک مست کر دین والے منظر نال ملاقات ہو گئی۔ 
ہر پاسے پھَل، درخت، چرند پرند، پر سب کُجھ اک گہری چُپ چ ڈبیا ہویا۔ 
اجے میں اپنے خیالات دی ڈونگھ وچ غوطے کھا ای رہیا ساں جے میری کنڈ تے اک چابک وسیا۔ 
چابک ہے تے بے آواز سی پر جتھے ایہہ پیا سی اوتھے ہن بڑی سڑن پَے رہی سی۔ 
میں مڑ کے ویکھیا۔ 
اک باراں من دی دھوبن دے جُسے والی زنانی ہتھ چ چابک پھڑ کے مینوں اگے ول دِھک رہی سی۔ 
میں جدوں اپنی جگہ تے اڑن لگا تے اوہ بھُوتنی دی ڈاہڈی غصّے چ آ گئی۔ 
میری کنڈ تے اوہدے چابک بے حسابے ورہن لگ پئے۔ 
میری کمر توں ماس اُدھڑن لگ پیا۔ 
جدوں میں اپنا احتجاج جاری رکھیا تے اک پاسیوں دو مشٹنڈے جیہے بندے نکل آئے اوہ وی اوس پہلوان مائی نال رل کے مینوں دبلّ کے کُٹن لگ پئے۔ 
میں بے بس ہو کے اوہناں دے اگے اگے ٹُرن لگ پیا۔ 
چابکاں دی تکلیف جرن دے نال نال میں ایہہ وی سوچدا جا رہیا ساں جے ایہہ میں کتھے آ پھسیا ساں۔ 
اجنبی جگہ، اجنبی لوک تے ایتھوں دی ڈھیر خموشی۔ 
اوہ سارے مینوں اگے ول دِھکدے رہے۔ 
اک جگہ تے آ کے اوہ زنانی اک پاسے کھسک گئی ہن اوہ بندے ای رہ گئے سن جیہڑے کہ ڈاہڈے زور والے سن۔ 
ہن اوہ مینوں ٹُھڈے تے مُکے مار مار کے شاید تھک گئے سن ایسے لئی چپ چپیتے جُوں ٹور ٹُر رہے سن۔ 
بزار خاصے تنگ سن۔ 
لوک آ جا رہے سن۔ 
سودے ہو رہے سن۔ 
پر بولن توں بغیر۔ 
ہر چیز دا مطلب اشاریاں چ بیان ہو رہیا سی۔ 
سارے بزاراں دیاں دکاناں خیمیاں دی طرح سن۔ 
انج لگدا سی جیویں ایہہ خیمیاں دی اک بستی ہووے تے خیمے وی اوہ جیہڑے اک دم زمین وچوں اُگ کھلوتے ہون۔ 
اگے گلیاں آیاں اوہ ہور وی تنگ، سوڑیاں تے ہنیریاں سن۔ 
ایس طرح جاپدا سی جیویں اُتوں جا کے محراب دی طرح آپس چ جُڑ گئیاں ہون۔ 
ایہناں ساریاں گلاں دے باوجود سوڑ نہیں پیندی سی تے نہ ای ساہ اوکھا ہوندا سی۔ 
ٹردیاں ٹردیاں میں کہیا، ’’بھراؤ گل سنو۔‘‘ 
میں بار بار کہیا ہتھ جوڑے پر میری گل کسے نے نہ سنی۔ 
میں تھک کے چپ ہو گیا۔ 
میں ویکھیا جے کسے کسے گھر چ دکان وی سی۔ 
میں شربت شیرے والیاں، بزازی والیاں، موسیقی دے آلات والیاں مینوں ہاسا آیا موسیقی دے آلات وی چپ سن، عطر کڈھن والیاں، چنا جور گرم ویچن والیاں، حکیماں، ویداں، کلالاں تے کن دی میل کڈھن والیاں نوں ویکھدا ویکھدا اگے ٹردا رہیا۔ 
اک دو قہوہ خانے نظریں پئے۔ 
لوک اوتھے بیٹھے اشاریاں نال گلّاں کر رئے سن۔ 
تویاں اُتے گیت سُن رہے سن پر بغیر آواز دے۔ 
اک جگہ تے گھر چ پالن والے پرندے وِک رہے سن۔ 
ایہہ پرندے وی چپ سن۔ 
مینوں ایہناں پرندیاں تے بڑا ترس آیا۔ 
ایہہ نمانے کیہڑی مصیبت چ پھسے ہوئے سن۔ 
اک چوک ویکھیا، اوتھے اک بے آواز پانی دا فوارہ چل رہیا سی۔ 
پورا گول چکر کٹ کے جدوں دکھّن پاسے پہنچیا تے اوہناں بندیاں نے مینوں چھیتی نال اگاں کیتا۔ 
میں کاہلی کاہلی ایتھوں لنگھدیاں ہویاں ویکھ لیا سی جے اک بندہ ایزل سامنے رکھ کے تصویر بنا رہیا سی اوہدے سامنے اک ماڈل عورت وی سی۔ 
آرٹسٹ تے ماڈل دونویں خموش سن۔ 
سجے پاسے مڑے تے اک چبوترا آ گیا۔ 
اوتھے اک ٹمنے تے اک بندہ بیٹھا سی اوہ ہتھ چ چابک پھڑ کے اپنیاں بٹناں وانگر اکھاں نال چار چوفیرے ویکھ رہیا سی جیویں کسے چیز دی راکھی کر رہیا ہووے۔ 
اوہدے پچھے اک عمارت سی جس دا دروازہ بند سی۔ 
عمارت چ پتہ نہیں کیہ سی جس دی کہ حفاظت کیتی جا رہی سی۔ 
ہور اگاں ہوئے تے اک لمی چوڑی جگہ آ گئی۔ 
اوتھے لشکدی ٹنڈ والا تے مُنے ہوئے پروّٹیاں والا اک بندہ بیٹھا کھڈی تے کم کر رہیا سی۔ 
اوہ سانوں ویکھ کے مسکرایا۔ 
اپنے نال لیاؤن والیاں نے مینوں اوس بندے دے سپرد کیتا۔ 
اک کاغذ تے اوہدے دستخط لئے تے پچھاں پرت گئے۔ 
ہن اوہ بندہ سی تے میں ساں۔ 
اسی دونویں اک دوجے ول ویکھ وی رہے ساں تے نظراں وی چُرا رہے ساں۔ 
تھوڑی دیر بعد اوہنے مینوں اپنے سامنے پئی اک پتھر دی بنی کرسی تے بیٹھن دا اشارہ کیتا۔ 
میں بہہ گیا۔ 
ہن گلاں ہون لگ پئیاں۔ 
اوہدے کُجھ اشارے مینوں سمجھ چ آؤندے سن تے کُجھ نہیں سن آؤندے۔ 
پر خیر کم چل ای پیا۔ 
اوہنے مینوں پین لئی شربت دتا، پہنن واسطے اک لمبوتری ٹوپی، اک چوغا تے کھڑاواں دتیاں تے میرا کم مینوں سمجھایا۔ 
میں تانے بانے چ رُجھ گیا۔ 
میرے دن رات ایتھے ای گزرن لگ پئے۔ 
جدوں میں ایس بندے نوں ایتھوں بارے، ایتھوں دی رہتل بارے یاں کوئی ہور گل پچھدا تے اوہ جواب دین دی بجائے چواں پاسے ویکھدیاں ہویاں اپنے لباں تے انگلی رکھ لیندا سی۔ 
مینوں ایتھے رہندیاں بلکہ چپ رہندیاں جدوں واہ وا چر لنگھ گیا تے میں محسوس کیتا جے میں ہن بولن دی کوشش کرن دے باوجود بول نہیں ساں سکدا۔ 
میری آواز میرے کولوں کھُس گئی سی۔ 
میں ہن اک گونگا بندہ ساں۔ 
اک دو واری میں ایتھوں نسن دی کوشش وی کر چکیا ساں جس دا نتیجہ ایتھوں دے شُرطیاں دے ہتھوں میرے پنڈے تے پئے نیل ہوندے سن۔ 
ایسے دوران حالات چ تھوڑی جئی تبدیلی انج ہوئی جے اک زنانی وی میرے نال آ کے رہن لگ پئی۔ 
واہ وا سوہنی تے ملوک سی۔ 
مینوں اوہ چنگی لگن لگ پئی۔ 
ایہہ کہنا زیادہ بہتر ہووے گا جے پہلوں اوہ ای میرے تے ڈُلھی سی۔ 
اسی دونویں اک کمرے چ کٹھے رہن لگ پئے۔ 
حالانکہ ہن میں ایتھے پہلاں نالوں زیادہ خوش باش زندگی گزار رہیا ساں، ہر شام نوں وڈھے چوک چ بنے ساگوان دی لکڑی والے اک وڈے سارے گول کمرے چ اپنی تیویں نال خموش رقص وی کردا ساں پر فیر وی ایتھوں رہائی پان دی خواہش میرے اندروں نہیں سی مُکی۔ 
سو میں ایس سوانی نال بہوں زیادہ پیار محبت دا ڈھونگ رچایا تے اوہنوں ترلے منتاں تے واسطیاں راہیں سمجھیایا جے میرا ایتھوں نکلنا بہت ضروری سی۔ 
پہلاں تے اوہ بہت ناراض ہوئی پر فیر من ای گئی تے اک راتیں مینوں اپنے نال لے کے پھاٹک ول ٹر پئی۔ 
پھاٹک تے اوہو ای موٹی زنانی سُتی پئی سی۔ 
اوہنوں غافل ویکھ کے اساں پھاٹک کھولیا۔ 
میرے والی سوانی نے پہلوں تے مینوں اگے کیتا فیر اک دم پچھاں ول دھکا دے کے آپ پھاٹکوں باہر ہو گئی۔ 
اوہ پھاٹک دے دوجے پاسے جا کے اُچی واج چ ہسن لگ پئی۔ 
میں پھاٹک توں باہر نکلن دا جتن کر ای رہیا ساں جے میں ویکھیا کہ راکھی کرن والی اوہ موٹی زنانی ہتھ چ چابک لئی میرے سِر تے آ کھلوتی سی۔ 
گوردیال سنگھ اِک کتے نوں ویکھ کے بھگت رام کرشن جی کہن لگے، ماسٹر سنت رام جی، دیکھو کیسی چندری جُون ہے، پتا نہیں پچھلے جنم وچ کیہ کیہ پاپ کر کے آئیے۔ 
ہن اوہناں دا پھل بھُگت رہیا اے۔ 
در در توں دُر دُر کراؤندے، ڈنڈے، گالھاں کھاندے، بہی روٹی پچھے، بُدھ رام ورگے کنجوساں دے آلے دوالے وی پوچھ ہلاؤنی پیندی اے۔ 
پر فیر وی پیٹ بھر کے کدے نہیں سُتّا ہونا۔ 
ہے بھگوان، سبھ دے پاپ بخشیں، ایسی جُون کِسے وَیری نوں وی نہ پائیں۔۔۔‘‘ 
میں ہسّ پیا۔ 
سیانپ ایہہ کیتی کہ اوہناں نال کسے بحث وچ نہیں پیا۔ 
کجھ سماں پہلاں کدے اجیہی مورکھتا کر بیٹھدا ساں تاں پچھتاؤنا پیندا سی۔ 
ہن سُکھی ہاں۔ 
جیویں اوہ کہندے ہن، ’ستبچن‘ کہہ کے من لیندا ہاں، پر اوہناں نوں بھرم بنیاں ہویا ہے کہ میں مکرا ہو گیا ہاں؟ پر ہور کیہ کر سکدا ہاں؟ ہن جے اوہناں نوں اپنے وچار دساں تاں اوہ اپنا گیان گھوٹن بہہ جان گے۔ 
اوہ ایہہ کیویں من لین گے کہ ایہہ کُتا اپنے کسے پچھلے جنم دی سزا نہیں بھُگت رہیا؟ ایس نمانے جیو دا ’قصور‘ صرف اینا ہے کہ ایہہ، اپنی اِچھّا توں بِناں، اچانک، کسے کُتی دے پیٹوں جنم لے بیٹھا،۔۔۔ 
’لے بیٹھا‘ وی نہیں کہنا چاہیدا، کہنا سگوں ایہہ چاہیدا ہے کہ ایہنوں جنم لینا پے گیا۔ 
ایس وچارے نوں تاں بالکل وی پتا نہیں کہ جے ایہہ کسے امیر ملک دی کُتی دے پیٹوں جمیا ہوندا تاں کسے گورے نے ایہنوں بِسکٹ کھواؤنے سن۔ 
اپنے نال بٹھا کے ٹی وی وکھاونا سی۔ 
کسے دوست دے گھر دعوت اُتے وی لے جانا سی، جتھے کسے خوبصورت عورت نے ایہدے کُولے وال پلوسدیاں کہنا سی، ’’او۔۔۔ 
میں مراں ایڈا پیارا کتا۔ 
تسیں ایہہ کتھوں لیاندے؟‘‘ ۔۔۔ 
تے ہو سکدے، اوہ گلوکڑی وچ گھُٹ کے ایہدا مونہہ وی چم لیندی۔ 
پر بھگت جی ایس گل اُتے اعتبار ہی نہیں کر سکدے۔ 
اوہناں نوں پکا وِشواس ہے کہ ایہہ کتے دی جُون بھوگ رہی کوئی ’’دُشٹ آتما‘ ہے جس نوں چُراسی دا گیڑ بھوگن توں مگروں وی شاید مڑ کے منکھ دا جاما نہیں ملے گا۔ 
میں تاں اجیہی گل اوہناں نال ڈردا چھیڑدا نہیں، پر ہو سکدے اوہ وی سمجھدے ہون کہ ایہہ دُشٹ آتما، ساڈے محلے دے سؤنی مَل دی ہی ہے۔ 
اوہنوں مریاں دس کُو سال ہو گئے۔ 
سارے جاندے ہن کہ اوہ کیہا ’دُشٹ‘ سی۔ 
نہ ساری عمر آپ کھادھا نہ کسے نوں کھان دِتا۔ 
کسے نال ٹھگی مارنوں نہیں ہٹیا۔ 
تِن دے تیراں لکھنے، وصول کرنے تے ہریک نال حساب کتاب دا رولا پاؤنا۔۔۔ 
اوہدا ’نِت نِیم‘ سی۔ 
جس دے اوہ تڑکسار متھے لگ جاندا اوہدا متھا اودوں ہی ٹھنک جاندا کہ اج دا دِن خیر سُکھ نال نہیں بیت سکدا۔ 
پر اوہدے ستھر اُتے بیٹھن گئے سارے بندے بِناں میتھوں ایہو کہندے سُنے، ’’کوئی پچھلے جنم دے پُن کیتے سی۔ 
ایں سنتاں آلی موت مرئیے۔ 
کوئی دُکھ نہیں بھوگیا۔‘‘ 
’سنتاں آلی موت‘ اوہ ایس لئی کہندے سن کہ سؤنی مَل رات نوں سُتا سُتا ہی مر گیا سی۔ 
جیہڑے ڈاکٹر توں کدے کدے اوہدا وڈا منڈا دوائی لیاؤندا ہوندا سی کیوں کہ سؤنی مَل دوائی نہیں سی لیاندا، مُنڈیاں نال لڑ پیندا سی کہ اوہ دوائی اُتے ایویں پیسے ’پَٹدے‘ ہن اوسے ڈاکٹر نے مگروں کئیاں کول، دسیا سی کہ سؤنی نوں دِل دی اجیہی بیماری سی جِس نال انج چانچک ہی موت ہو جاندی ہے۔ 
بھگت جی وی حیران سن کہ اجیہی دُشٹ آتما نوں ایڈی سوکھی موت کیویں آ سکدی سی۔ 
سؤنی مَل دی موت ویلے اوہ کئی دِن گم سم ہی ہو گئے ہن۔ 
اک دن اوہناں نے میرے کول ایہہ گل وی کہی سی۔ 
’’ویکھو جی، منت رام جی، اوس بھگوان دے رنگ۔۔۔ 
اوہدیاں کیتیاں دا کوئی بھیت نہیں پا سکدا۔ 
سؤنی مَل تاں ایویں گیا، پر ساری عمر گُرواں دی سیوا کرن آلی تے کیڑی تے وی پیر نہ دھرن آلی گیان چند کیویں سال بھر منجے تے چُوک چُوک کے مریا۔‘‘ 
فیر اوہ جیویں گیان چند دی موت توں بھیبھیت ہو کے بولے، ’’ہے پرماتما ایسی موت کسے دشمن، دُشٹ، پاپی نوں وی نہ ماریں‘‘ پر میں جاندا ہاں کہ بھگت جی دی گل کسے نے نہیں سُننی۔ 
جدوں سُنن والا ہی کوئی نہیں، فیر سُنے گا کون؟ کوئی اجیہا دھرم راج نہیں جیہڑا سؤنی مَل تے گیان چند دی موت نِسچت کردا ہووے۔ 
ایہہ دھرتی دے سبھ جیواں دی ہونی ہے کہ جو جیو جمیا ہے اوہنے مر جانا ہے۔ 
پر مرنا کیویں ہے؟ اِس گل دا نِرنا کسے دے چنگے ماڑے کرم نہیں کردے، اُس دی دیہہ وِچے، سادھ، اسادھ روگ کردے ہن۔ 
جاں فیر اوہدے ماں پیو دیاں دیہاں وِچے اجیہے روگ کردے ہن جیہڑے پیڑھی در پیڑھی چلدے رہندے ہن۔ 
ہور وی انیک وِگیانک کارن موت دے ہن۔ 
پر اجیہیاں گلاں بھگت جی نہیں سمجھدے۔ 
اِک دن اوہناں نوں کہہ بیٹھا، بھگت جی جے ہر بندے دی موت پرماتما نے مِتھی ہوئی ہے تاں ساڈے ملک دی اوسط عمر تیہہ کُو سالاں وچ ہی تیہاں توں پنجاہ کیویں ہو گئی؟ ایہہ پرماتما نے ایڈی چھیتی اپنے ’قانون‘ کیویں بدل لئے؟ اوہ خفا ہو گئے۔ 
عینک ٹھیک کردیاں اوہناں دے چہرے دی کِجھ صاف دکھائی دِتی۔ 
فیر بہت ناراض ہو کے بولے، ’’تسیں تاں ناستکاں والیاں گلاں کردے او۔ 
اوہدی لِیلا اپرمپار ہے جو مرضی کرے، اوہنوں کون روک سکدے‘‘ پر اِک گل بڑی دلچسپ ہے۔ 
جدوں بھگت جی گھر دی کسے سمسّیا دا ذکر کردے ہن تاں میرے تہاڈے وانگ ہی اپنے بھراواں بھتیجیاں، پُتراں نونہاں دے وطیرے دے گِلے شکوے کردے ہن۔ 
اودوں اپنے بھگوان نوں ایہناں معاملیاں وچ نہیں لیاؤندے۔ 
میری پتنی وی بالکل رام کرشن جی وانگ ہے میریاں دلیلاں نوں کٹدی ہے۔ 
کئی وار تاں جدوں بولدی بولدی چھتنی چڑھ جاندی ہے تاں ہتھ بنھ کے روکدا ہاں۔ 
پر اوہدا غصّہ ’ساریاں‘ سُنا کے ہی ٹھنڈا ہوندا ہے۔ 
سُنی وی جاندا ہاں تے مسکرائی جاندا ہاں، ہور کیہ کراں؟ اصل وچ میری مشکل ایہہ ہے کہ پچھلے تیہہ سالاں اندر میں کوئی ڈیڑھ ہزار پُستکاں پڑھ چکا ہاں۔ 
ایہناں پُستکاں وچوں مینوں بہتیاں سماجک سمسّیاواں دے وکارن تے اوہناں بارے ہور کِنیاں ہی اُلجھناں دے بھیت وِگیانک پُستکاں توں ایہہ وی پتا لگ گیا اے کہ ایہہ سنسار کیہ ہے۔ 
جیو جیویں پیدا ہوئے، مُنکھ کیویں ہوند وچ آیا، ایہنے اپنا سماج کیویں سِرجیا تے فیر کیہڑے کیہڑے اتہاسک پڑاواں وِچوں لنگھدا ایتھوں تک پہنچیا۔ 
راج کرن والے کون ہوندے ہن۔ 
جیہناں اُتے راج کیتا جاندا ہے اوہناں دا ایہناں نال کیہ رشتہ ہوندا ہے۔ 
کیہدی ’قسمت‘ دا آدھار کیہ ہے۔۔۔۔ 
تے اجیہیاں ہور سینکڑے بھیت دیاں گلاں جان گیا ہاں۔ 
سقراط توں لے کے سوامی وِویکا نند دے وِچار وی میں پڑھے ہن۔ 
اوہناں بارے جاننسمجھن دا یتن کیتا ہے۔ 
پر تد وی میرا وِشواس ہے کہ مینوں پورے سچ دا گیان نہیں۔ 
بھگت جی، میری پتنی، میرے ساتھی ادھیایک جدوں بچیاں والیاں گلاں کردے ہن تاں ہاسی آ جاندی ہے۔ 
ہور کیہ کراں؟ شاید ساڈے وِچوں قصور کسے دا وی نہیں۔ 
اسیں سارے اجیہے انھّے ہاں جے ہاتھی دوالے کٹھے ہوئے، اوہنوں ٹوہ ٹوہ کے وِشواس کری جاندے ہاں کہ ایہہ کیہو جیہا ہے۔ 
فرق تھوڑا کُو ہے۔ 
میریاں اکھاں وچ اندھ وِشواس دا چِٹا موتیا، گِیانواناں، وِدواناں نے اپنے وِچاراں دے نشتر نال کٹ دِتا ہے۔ 
مینوں ہاتھی نوں ٹوہ کے ویکھن دی لوڑ نہیں۔ 
دیکھ کے ہی دس سکدا ہاں کہ کیہو جیہیا ہے۔ 
پر ایہہ منندا ہاں کہ اِک ویلے مینوں وی ہاتھی دا اِکو پاسا دِسدا ہے۔ 
کِنا وی دور جاں نیڑے ہو کے دیکھاں؛ چار چوفیریوں تاں ہاتھی دِس نہیں سکدا۔ 
اوہ آکار وچ بہت وڈا ہون کر کے ہی اجیہی سمسّیا آوندی ہے۔ 
ایہو بھگت جی، میری پتنی، میرے سہہ کرمی، آلے دوالے دے لوک تے میں، سارے اِک دوجے توں تھوڑے بہت دور کھڑوتے ہوئے ہاں۔ 
اِک دوجے دی شکل وی سانوں چنگی طرح نظر نہیں آؤندی۔ 
آواز وی ٹھیک نہیں سُندی۔ 
اِنج ہاتھی دے آکار، شکل، اوہدی شکتی، تے لابھ نقصان بارے ساڈا جھگڑا مُک نہیں سکدا۔ 
اِس لئی ایہنوں میں اپنی ’ہونی‘ من لیا ہے۔ 
ہور کیہ چارہ ہے؟ بھگت جی ہُن خوش ہن۔ 
کل کہن لگے، ’اخیر آ گئے نا ٹِکانے سِر۔۔۔ 
چلو ایہہ وی بھگوان دی مِہر ہی سمجھو جے بندہ سویر دا بھلیا شامی گھر آ جائے تاں بھُلیا نہ جانئیے‘‘ بس مسکرا ہی سکدا ہاں بھگت جی دی اجیہی گل تے اِک دن میں کیہا، بھگت جی بھگوان جے سربشکتی مان ہے، اوہ تہاڈے گھر دے جھگڑے نہیں نبیڑ سکدا؟ تہاڈے پُتّاں نونہاں دی بُدھی بدل دینا، اوہناں نوں سُمت دینا تاں اُس دے لئی بہت ہی معمولی کم ہے۔ 
فیر اوہ معمولی کھیچل کر کے تہاڈے جیہے بھگت دی آتما نوں سکھ شانتی نہیں دے سکدا؟‘‘ اوہ مسکرائے۔ 
بولے، ’’اوہ اپنے بھگتاں دی پریکھیا لیندا ہے کہ ایہہ کِنے کُو سِتھر چِت ہن۔ 
ڈولدے ہن کہ نہیں۔ 
ایہہ تاں اوہدی مِہر ہے۔‘‘ 
’’پر، پر پریکھیا دی سفلتا پچھوں پریکھیارتھی نوں اوہدا کوئی نہ کوئی سِٹا مِلدا ہے۔ 
تہاڈی تاں ساری عمر پریکھیاواں وچ ہی نکل گئی۔ 
ایہہ کیوں؟‘‘ ’’صِلہ اوسدے ہتھ ہے، اوہ جانے، اوسدا کم جانے۔اسیں 
کرم کرنا ہے، پھل دی اِچھا نہیں کرنی۔‘‘ 
میں ہار جاندا ہے۔ 
اوہ اجیہے چِکنے گھڑے ہن جیہناں اُتے کِسے وی دلیل دا کوئی اثر نہیں ہوندا۔ 
کئی وار مَن وچ آئی ہے اوہناں نال میل ملاپ دا کوئی وی لابھ نہیں۔ 
پر اوہناں دے ساؤ سبھا تے دوجیاں لئی سد بھاونا صدقہ اوہناں توں دوری سنبھو نہیں۔ 
اوہ وی تاں پِچھا نہیں چھڈدے۔ 
دو دن کِدھرے چلا جاواں تاں گھر آ آ پُچھدے رہن گے، ’’ماسٹر جی اجے واپس نہیں آئے؟ کدوں تک آ جان گے؟‘‘ میری گھر والی وی کہندی ہے۔۔۔ 
بھگت جی ٹھیک کہندے نیں، بندے دے بھلا کیہ وَس اے۔۔۔ 
تہاڈے وس ہوندا تاں تسیں نہ اپنے کسے منڈے نوں وڈّا افسر بنا لیندے؟‘‘ اوہنوں سمجھاؤندیاں تیہہ سال بیت گئے نیں کہ وڈیاں چھوٹیاں افسریاں تے امیری غریبی کسے رب دی کِرپا جاں کروپی کر کے نہیں، ایہہ سماجک پربندھ دی ’مہربانی‘ کر کے ہے۔ 
جدوں تک سماجک پربندھ امیراں دے ہتھ وچ ہے، غریبی مِٹ نہیں سکدی۔ 
پر اوہ اجیہے ویلے پھڑاہ سوٹا کڈھ ماردی ہے۔ 
’’فیر راموانے والے بھکھے مردے کیویں کروڑ پتی بن گئے؟‘‘ ’’اجیہا کُجھ وی سماجک پربندھ کر کے ہی سنبھو ہوندے کُجھ لوکاں نوں اچانک لُٹ پاؤن دا موقع ہتھ لگ جاندے۔ 
پر ایہہ ہزاراں وچوں اک ادھے نال واپردے۔ 
باقی غریب غریب ہی رہندے نیں، بُہتے تاں سگوں ہور غریب ہو جاندے نیں۔‘‘ 
پر بھگت جی وانگ اوہ وی میری کوئی دلیل نہیں منندی۔ 
اجیہی گل سُنن نوں اوہدا دِل نہیں کردا جیہڑی کسے ’چمتکار‘ نال سمبندھت نہ ہووے۔ 
اوہدے ساؤ سبھا کر کے آنڈھ گوانڈھ دیاں تیویاں، وِیلا وقت گزارن اوہدے کول آ کے بیٹھیاں رہندیاں ہن۔ 
ایہناں سبھ عورتاں دیاں گلاں جاں تاں ویاہ شادیاں دے لین دین بارے ہوندیاں ہن، جاں نویں امیر ہوئے محلّے دے دو کُو پرواراں بارے، تیسری قِسم دیاں گلاں گھریلو سمسّیاواں بارے ہوندیاں ہن۔ 
جیہناں وچ نِکے بچیاں دے لڑائی جھگڑیاں توں لے کے نونہہ سسّ، درانی جیٹھانی تے آنڈھناں گوانڈھناں تے کلھا کلیس دا ذکر ہوندا ہے۔ 
میری پتنی اکثر ایہو گلاں دُہران لگ پیندی ہے۔ 
اوہدی کوئی گل جدوں دھیان نال نہیں سُندا تاں اوہ کھِجھ جاندی ہے۔ 
جے کہہ دیاں کہ ’’مینوں پتے ایہہ لڑائی جھگڑے کیوں ہوندے نیں‘‘ تاں اوہ کپڑیاں توں باہر ہو جاندی ہے۔ 
بھڑک کے آکھدی ہے ’تسیں تاں آپ ای ’ربّ‘ بنے پھِردے او۔۔۔ 
’مینوں آہ وی پتے ایہہ وی پتے‘ سبھ کُش تہانوں ای پتے، باقی تاں سبھ ڈھور ای تُرے پھِردے نیں۔۔۔ 
بہتے پتے والیاں نے ساری عمر بنایا کیہ اے؟ تیہہ سال نوکری کر کے اِک نواں کوٹھا نہیں چھتّیا گیا۔ 
آہ جے چار پِلیاں اِٹاں بزرگاں نے نہ لائیاں ہوندیاں تاں ویکھدی تسیں کتھے سِر لُکاؤندے‘‘ انت میں اجیہیاں گلاں اگے ہار من لیندا ہاں۔ 
سوچدا ہاں ایہہ وی تاں میری ہونی ہی ہے کہ مینوں اجیہی پتنی مِلی ہے تے میرے سنگی ساتھی بھگت رام کِشن جی ورگے لوک نیں جے تسیں ایہناں وچ ہی رہنا ہے تاں ایہناں دیاں بے دلیل بے سِر پیر دیاں گلاں وی سُننیاں ہی پین گئیاں۔ 
ہور بھج کے کِتھے جاؤ گے؟ سید ہاشم شاہ اوہ خوش قسمت لکھاری نیں جہناں دی وفات اٹھارہویں صدی دے وچکار توں لے کے ہن تیک اوہناں دے فکر و فن اُتے سوجھواناں دی نظر اے تے اوہ مسلسل اوہناں دے فنی تے فکری گوشیاں اُتے قلمی کاوشاں کر رہے نیں۔ 
اوہناں اُتے چوکھی اُچی پدھر دا کم ہویا اے تے اج وی ہو رہیا اے۔ 
اوہناں دے چوکھے پنجابی، اردو تے دوجیاں زباناں دے کلام دے ونو ون سانجھے مجموعیاں تے ترجمیاں دے نال نال شیریں فرہاد تے سسی پنوں دے قصے تے سی حرفیاں دے مستند مجموعے وی شائع ہو چکے نیں۔ 
ایہہ مستند مجموعے اوہناں دے نبیرہ سید ممتاز احمد ہاشمی نے شائع کیتے نیں۔ 
ایس ویلے اوہ سوہنی مہینوال دا قصہ لے کے آئے نیں جہنوں اک واری فیر اوسے طرح استناد حاصل اے جس طرح ایس توں پہلوں اوہناں نے خاندانی قلمی نسخیاں نوں مُکھ رکھ کے ایہدا رستہ کڈھیا سی۔ 
سوہنی مہینوال دا قصہ بہت سارے پنجابی شاعراں نے لکھیا اے جہناں وچوں پچونجا شاعراں تیک ساڈی رسائی ہو سکی اے۔ 
ایہناں وچوں الفبائی ترتیب نال احمد دین اروڑا رائے، امام الدین، امیر علی، اننت اوتار، بوٹا گجراتی، مَل،‫ بوٹا بھگوان سنگھ، جھنڈے شاہ، چتر داس، دوست محمد، دیام الدین، رکن الدین، سندر سنگھ، سود رام، چراغ،‫ شاہ صاحب دیال، عبدالحسن، عبدالحفیظ قریشی مسکین، عنایت اللہ یزدانی، غم ناک، فضل الدین، فضل دین حجام، کریم،‫ فضل فیروزالدین نگین، قادر بخش، قادر یار، گنگا رام، گوپال، گھسیٹامل غمناک، محمد دین قادری، مشتاق رضا، میراں شاہ، میاں فضل، میاں محمد بخش، نواب شاہ بخاری، نورالدین تے دائم اقبال دائم نے سوہنی مہینوال‘ دے سرناویں نال اک اک قصہ لکھیا اے۔ 
البتہ ایہہ ہو سکدا اے کہ ایہناں وچوں غم ناک تے گھسیٹا مل غم ناک اِکو ای شاعر ہووے۔ 
ایہناں توں اَڈ سوہنی‘ دے سرناویں نال پال سنگھ عارف، خواہش علی تے سدا رام نے قصے لکھے۔ 
انج ای سوہنی تے گھڑا‘ دے سرناویں نال عبدالمجید کریام والا نے، سوہنی دا گھڑا‘ دے عنوان نال شاہ،‫ حشمت عاشق، غلام رسول حسرت، محمد حسین آزاد تے مسلم اویسی نے، سوہنی دی پکار‘ دے ناں نال غلام محمد اختر نے، سوہنی دے غوطے‘ دے سرناویں نال آقا حیدر شاہ نے، سوہنی دیوے ہجرے دے حافظ محمد الدین دردی، سوہنی کمہاران‘ ناگررام، سوہنی علی محمد، محمد علی فیلسوف تے محمد علی مخلص فقیر تے’سی حرفی سوہنی مہینوال‘ دے ناں نال فضل شاہ نواں کوٹی دی لکھت سامنے آئی۔ 
ہاشم شاہ نے جتھے ہور بہت ساریاں صِنفاں، موضوع، عنوان تے قصے شعری صورت وچ بیان کیتے نیں اوتھے سوہنی مہینوال‘دا قصہ وی پوری فنی مہارت تے معلومات نال سامنے لیاندا اے۔ 
بھاویں ایہہ اٹھارہویں صدی وچ لکھیا گیا تے ونو ون پبلشراں تے اداریاں ولوں لوکائی لئی چھاپیا وی گیا پر ادبی پدھر اُتے ء وچ شفقت تنویر مرزا نے لوک ورثے دے قومی ادارے ولوں لکھی اپنی کتاب ’ہاشم شاہ‘ وچ شامل کیتا۔ 
لوک ورثے ولوں چھپی ایس کتاب دی حیثیت ’کلیات‘ دی اے۔ 
ایہو قصہ اے جہڑا ایس ویلے تہا ڈے سامنے خاندانی قلمی نسخیاں راہیں پورے استناد نال پیش کیتا جا رہیا اے۔ 
قصہ چوکھا معروف اے جہدی کہانی وچ اک تاجر تے اک کمہاری دا معاشقہ بیان وچ آؤندا اے۔ 
بیان کرن والیاں نے رنگ چوکھا کرن لئی اپنے اپنے ولوں مرچ مصالحہ وی شامل کیتا اے تے لوکائی دی دلچسپی دے پکھ وی سامنے رکھے نیں۔ 
ہر شاعر نے واقعات وی اپنے علم تے مرضی موجب بیان کیتے نیں تے کرداراں دے ناں وی اپنی سُنی یاں قیاس کیتی کہانی موجب ای رکھے نیں۔ 
ایہناں قصہ کہانیاں دے نظمائے جان دی وجہ وی ایہو ہوندی اے کہ لوکائی نوں اجہی چیٹک مل سکے جہدے نال اوہناں دے دل برمائے جا سکن ، ڈنگ ٹپایا جا سکے تے اوہدے وچوں اِکو ویلے کوئی نہ کوئی رومانی تے اخلاقی سبق لئے جا سکن۔ 
لوکائی دی دلچسپی لئی ایہہ ڈھنگ سب توں پرانا وی اے، ہر دل عزیز وی، مؤثر وی تے پوری دُنیا وچ رائج وی ۔ 
ہاشم شاہ دے لکھے سوہنی مہینوال دے قصے وچ خاص گل اوہناں دا دوہڑا انگ اے جہدے لئی ’بیت انگ‘ دی ترکیب وی ورتی جاندی اے۔ 
ایہہ اوہناں دا مخصوص بیان ڈھنگ وی اے۔ 
اوہناں دی تقریباً ساری شاعری چار چار مصرعیاں دے بنداں وچ اے۔ 
ایہہ قصہ وی چار چار مصرعیاں دے ٹکڑیاں وچ ای بیان کیتا گیا اے۔ 
مثال دے طور اُتے قصے دا طلوع انج اے ؂ اول نام دھیاواں اُس دا جِن ایہہ جگت اُپایا بِن تدبیر مسالے محنت ، بِن ہتھیار بنایا تھمّاں میخ زنجیراں باجھوں دھرت اکاس ٹکایا ہاشم ویکھ اجیہا صاحب تیں کس ہوش بُھلایا ہاشم شاہ موجب ایہہ کہانی اوہناں تک سینہ بہ سینہ اپڑی اے تے اوہناں سُنی سنائی روایت شعر وچ بیان کر دتی اے۔ 
اوہ آکھدے نیں ؂ اک دن شوق سمے جگدئیں بیٹھیاں وچ مسیتی یاراں دردمنداں فرمائش ایہہ نال محبت کیتی سوہنی تے مہینوال بناؤ نال اوہناں جو بیتی ہاشم کون کتھاؤں آہے کسے نہ ظاہر کیتی ۔۔۔ 
تاں مَیں سُنی سنائی حالت یاد دلے وچ کر کے آکھی نال اوہناں جو ورتی شوق دِلے وچ دھر کے مشکل پہنچ اوہناں تک ناہیں وہم ندی وچ تر کے ہاشم ملن محال شہیداں جو ملیا سو مر کے ایہدے وچ’تاں میں سُنی سنائی حالت یاد دِلے وچ کر کے‘ ایس گل دا کھلا ثبوت اے کہ ہاشم شاہ توں پہلوں وی ایہہ تے اجہیاں داستاناں، قصے تے کہانیاں زبانی روایت نوں ای لے کے اگے ٹردیاں رہیاں نیں۔ 
اُنج وی حکایت، قصہ تے کہانی حقیقی واقعات اُتے اُسردی ای نہیں ایس لئی اجہیاں فرضی تے تخیلاتی کہانیاں وچ واقعات تے کرداراں دے ناں بدلدے رہنا فطری اے کیوں جے ایہہ عوامی ، لوک تے فوک وی ہوندے نیں تے ’ہر کسے‘ نوں جہنوں فارسی وچ ہر کس و ناکس آکھدے نیں ایہدے وچ وادھیاں گھاٹیاں تے تبدیلیاں دا اختیار ہوندا اے۔ 
بھاویں اجہے قصے شاعر وی معاشرے کولوں ای لے کے بیان کردے نیں پر اوہناں نوں ایہہ اعزاز حاصل ہوندا اے کہ اوہ انج بیان کردے نیں کہ اوہ بالکل حقیقی تے فطری لگدا اے۔ 
ہاشم شاہ جہے قادرالکلام تے پختہ کار شاعر دے ہاں بھاویں وڈے کردار روایتی ای نیں پر کئی کئی تھاں واقعہ تے کردار کئی دوجے شاعراں توں وکھ تے کجھ کجھ بدلے ہوئے وکھالی دیندے نیں پر اوہناں دا بیان تے زورِ بیان قصے نوں بالکل فطری بنا کے پیش کردا اے۔ 
اک بند ویکھو جہدے وچ مہینوال دے سیر سفر دا بیان چوکھا نویکلا اے ۔ 
ملاحظہ کرو ؂ آہا مرد سوداگر زادہ ذاتوں مغل بے چارا دِلّی تخت نوں تریا تجیا بلخ بخارا کابل جھنگ سیالاں وچ وچ پھردا تخت ہزارا ہاشم آن لتھا گجراتے چندل گھاٹ کنارا انج ای اک بند ہور ویکھو جہدے وچ اوہ دِلی دے قصد توں ہتھ چک لیندا اے ؂ آیا پھیر ٹکانے اپنے ہو دل رِیش بے چارا بُھلے ہوش پیا وچ حیرت ، کیتا عشق پسارا دِلّی وار سُٹی گجراتوں نالے بلخ بخارا ہاشم بید کتابوں عقلوں برہوں پنتھ نیارا ایہہ تے ایہو جہے معاملے تسیں ایہہ قصہ پڑھدیاں ضرور ویکھو گے۔ 
ایس ویلے مَیں تہاڈے سامنے ایہہ گل رکھنا چاہوناں کہ ہاشم شاہ دا لکھیا سوہنی مہینوال دا ہتھلا نسخہ کس طرح سودھ کے ٹھیک کیتا گیا اے تے ہن ایہنوں مستند نسخہ آکھیا جا سکدا اے۔ 
مثال خاطر اک دو مثالاں پیش نیں۔ 
پچھلے ’سلسلہ تصوف نمبر دے سرناویں نال اک چھپے نسخے وچوں اک بند اجیہا ویکھو جہدے وچ پرانی اِملا پاروں کلام دا مفہوم گدرا گیا سی۔ 
بند اے ؂ کھولے آن زبان جہانی چرچا روز سوائی مہینوال سوہنی دا عاشق لگی کہن خدائی رلکے بہت بخیلاں چغلاں آتش پھوک مچائی ہاشم باپ سوہنی دے سُنیاں خویش قبیلے پائی ممتاز احمد ہاشمی نے نیجھ لا کے ایہنوں ایس طرح سامنے لیاندا اے ؂ کھُلّی آن زبان سہانی چرچا روز سوائی مہینوال سوہنی دا عاشق لگی کہن خدائی رل کے بہت بخیلاں چغلاں آتش پھوک مچائی ہاشم باپ سوہنی دے سُنیاں خویش قبیلے مائی ایہناں دوواں بنداں وچ پہلا ای لفظ ’کھولے‘ تے ’کھُلّی‘ ، پرانے نسخے وچ ’رلکے‘ تے ہتھلے نسخے وچ ’رل کے‘ تے بند دا آخری لفظ ’پائی‘ تے ’مائی‘ مفہوم نوں کِتوں چُک کے کِتے لے جاندا اے۔ 
خاص طور اُتے بند دا پہلا لفظ تے مفہوم وچ آخری لفظ تے زمین اسمان دا فرق سامنے لیاؤندے نیں۔ 
اک چنگے سودھ کار توں اجہی ای توقع کیتی جا سکدی اے کہ اوہ کتابت تے نقل دیاں غلطیاں دُور کر کے لکھاری دے مفہوم دے قریب ترین اپڑ سکے تے اپنی کوشش راہیں عام قاری دی راہنمائی کر سکے۔ 
اجہیاں ڈھیر مثالاں وچوں نمونے دے طور اُتے صرف اک مثال ہور پیش اے جہدے وچ اُتے بیان کیتے بند وانگوں ای اِملا تے کاتباں دے کمال پاروں معنے تے مفہوم کجھ دا کجھ ہو گیا اے۔ 
پہلوں اُتے بیان ہوئے نسخے وچوں اک بند ویکھو ؂ سونا صاف پیا کٹھیالی تاؤ لگے جیوں چمکے جیوں تلوار اصیل فولادی صیقل ہووے تیوں دمکے آتش تیز تیوں تیوں کردی واؤ لگی اٹھ رلے ہاشم جان عشق دا جوہر خوار ہووے تیوں چمکے ایہہ بند سودھ کار نے ایس صورت وچ سامنے لیاندا اے ؂ سونا صاف پیا کٹھیالی تاء لگے تیوں چمکے جیوں تلوار اصل فولادی صقل ہووے تے دمکے آتش تیز توِیں تیوں کردی واؤ لگے اٹھ رَمکے ہاشم جان عشق دا جوہر خوار ہووے تیوں بھمکے تُساں ویکھیا کہ پہلے مصرعے وچ ’تاؤ‘ توں ’تاء‘ ہو کے مصرعے وچ روانی آ گئی اے۔ 
دوجے مصرعے وچ ’تلوار اصیل فولادی‘ جدوں ’تلوار اصل فولادی‘ ہوئی تے مفہوم وی کھُلا تے مصرع وی رواں ہو گیا۔ 
ایہو صورت تیجے مصرعے دے ’تیوں تیوں‘ دے ’تویں تیوں‘ ہون نال پیدا ہوئی تے ایہو ای حالت چوتھے مصرعے دے قافیے دے ’چمکے‘ توں ’بھمکے‘ ہون نال سامنے آئی۔ 
ایہہ ساریاں کاڈھاں فاضل سودھ کار دی نیجھ دیاں نیں۔ 
اوہناں اپنے ولوں شاعر دے کلام دی اصلاح نہیں کیتی سگوں خاندان وچ کھلرے پلرے قلمی نسخیاں راہیں اوہ ایس سوجھ تک اپڑے نیں۔ 
ممتاز احمد ہاشمی دی ایہہ عرق ریزی سگوں خون پسینے والی محنت انشاء اللہ قاری نوں شاعر دے مقصد تے اوہناں دے بیان تیک اپڑن وچ چوکھی مددگار ہووے گی۔ 
اوہ کندھ نال کھلوتا سی۔ 
تاریاں بھری جُم میٹی رات وچوں چن اِنج ہفٹرا دفٹری نال نسیا جا رہیا سی۔ 
جیویں چوہا کپاہ وچوں نکل کے نسدا اے۔ 
رمکے رمکے ٹردی وا اوہدے جتے نال اِنج اڑ رہی سی جیویں جاندیاں جاندیاں کوئی اوپرا جیہا بندہ کسے دوجے کولوں ویلا پُچھے تے دوجا چھیتی نال بانہہ اُلار کے آپنے گُٹ ول ویکھن لگے پر اوہنوں چیتا آجاوے کہ بھئی اوہدے کول گھڑی تاں ہے ای نہیں، تے اک خواہ مخواہ دی نموشی اوہدے لُوں لُوں نوں جگا دیوے۔ 
چارے پاسے کِھلریاں گھسمیلا چانن اوہنوں انج ڈرا رہیا سی جیویں کوئی مولوی کسے پینڈو نوں پلصراط توں ڈراؤندا ہویا کہندا اے بھئی اللہ دی راہ وچ قربانی دیو تاں جو وال توں باریک تے تلوار توں تِکھی پلصراط تہاڈے لئی بیڑیاں دا پُل بن جاوے تے تسیں اوہدے اتوں ہیر گاؤندے ہوئے لنگھ جاؤ۔ 
اوہنے اپنے سِر توں فٹ کوں اتانہہ کرکے اک کِلی وی بناں کھڑکا کیتے کندھ وچ ٹھوک لئی سی۔ 
دوجی کِلی ٹھوکن لگا ای سی، اوہنوں خیال آیا۔ 
’چنو ستمی ای آکھیا سی‘ تے اج چنو ستمی اے‘ ’پر مہینہ‘ ’اوہ ای تے یاد نہیں آرہیا‘ پتہ نہیں ایہو ای سی جیہڑا تھِرکدیاں ہویاں میرے پیراں وچوں ٹُٹے چھتر وانگ کِھسک رہیا اے یاں جس نوں میں ہنڈھا چکیا ہاں، کُرتے یاں سُلو کے ہار جیہڑا کئی دھو کھا کے اپنا نِگھ تے سُہپن گنوا چکیا سی تے ماں نے اوہنوں پرانیاں ٹاکیاں تے جُتیاں توں کسے لون یاں ملوک ویچن والے کولوں لون لے کے اک ڈنگ دا ویلا ٹپا لیا ہووے یاں ملوک لے کے اپنا دل یاں کوئی بال پرچا لیا ہووے۔ 
ایہہ وی ہو سکدا اے اوہنے کوئی بھانڈا وی لے لیا ہووے۔ 
کوئی روغنی مٹی دی پیالی کوئی شیشے دا گلاس۔ 
پرانیاں شیواں کیویں اپنا نواں روپ وٹا لیندیاں نیں جے اوس چن دی ستمیں سی تے فیر اوس رات اوہ کسے ہور نال ای نا ادُھل گئی ہووے۔۔۔۔۔۔میرے 
بُھلیکھے ۔۔۔۔۔۔جے 
گل انج اے تے فیر اوہ دوویں مر گئے ہونے نیں۔ 
کیہ میری موت کوئی ہور مر گیا اے جے میں مر گیا واں تاں اج ایتھے کیوں کھلوتا واں۔ 
بندہ ساہ مکن نال نہیں راہ مکن نال مردا اے، میرے سامنے کندھ اے۔ 
کندھ پچھے اوہ وے، جیہدی حیاتی نال میری حیاتی وے جیہدی موت نال میری موت اے۔ 
کیہ پتہ اوہ ادھل جان بارے سوچ رہی ہووے تے گھر وچ بیٹھی جنج دے جانجیاں نوں یاں اپنے گھردیاں میلناں نوں گلاں راہیں بُھلیں پارہی ہووے یاں اوہناں نوں اجیہی کہانی گھڑ کے سنا رہی ہووے جیہڑی سنن والیاں دے جُسے وچ تھکاوٹ تے اکھاں وچ نیند بھر دیوے۔ 
ایہہ وی ہوسکدا اے بھئی اوہ سب کجھ بُھل بُھلا کے گُھوک سُتی ہووے۔ 
دو پیر تے ای تے ماسی بیبو دا گھر اے، پنڈ دی جس راہ وی ٹراں بس دو پیر ای ہون گے۔ 
اوہدے کولوں ای یاں ایہہ بھلیکھا یاں کدوں کیہ پتہ اوہ بوہا مار کے ایدھر ای آئی ہووے۔ 
پتہ کرن دی کھیچل تے مینوں کرنی ای پینی اے پر جے مینوں اوہدے ول جاندیاں ایس گھسمیلے چانن وچ کسے تک لیا تے فیر جے گھوڑی نوں ایتھے ای چا چھڈاں تے فیر۔۔۔ 
انج نہ ہووے بھئی سویر دے اخبار دی سُرخی اُدھالے دی سُرخی توں چوری دی سرخی وچ بدل جاوے۔ 
اُنج تے چوری تے یاری دے مہنیاں وچ بہتا فرق وی کوئی نہیں۔ 
جے سرخی بنن ای جانا اے تے فیر۔۔۔ 
کیہڑا پہاڑ ڈھیگ لواں گا۔ 
ہر سویر دی اخبار نے رات نوں ردی دے بھاء وکِنا ہوندا اے۔ 
چن دور ککراں پچھے پرانی ٹاکی دی لیر وانگ لمک رہیا سی۔ 
اسمان تے دُھکھدے کولیاں ورگے تارے سواہ ہوگئے سن۔ 
رات دی اکھ دا سارا گھسمیلا چانند دُدھ وانگ اُبل گیا سی۔ 
چڑھدے پوہ پُھٹن دی لالی جاگ پئی سی۔ 
پر کندھ وچ ہالے تیک اوس کولوں دوجی کلی وی ٹھوک نہ ہوئی۔ 
سویر دی دُھپ وچ لوکاں ویکھیا کہ حویلی دی کندھ نال ٹُھکی اک کلی تے چام چِڑک لمکی ہوئی سی۔ 
چام چِڑک دا کِلی نال لمکنا تے کئیاں لوکاں دے دماغ وچ آ گیا سی کیوں جے چام چِڑکاں رات نوں ویکھدیاں نیں تے دِنے انھیاں ہو جاندیاں نیں پر بہتیاں دے دماغ ایہہ سوچ کے پاگل ہو رہے سن بھئی ایہہ کِلی راتیں لائی کِنھے؟ برعظیم وچ عیسائیاں دی آمد سولھویں صدی عیسوی وچ ہوئی۔ 
تجارت لئی یورپی عیسائیاں لگ بھگ ساری دنیا دا سفر کیتا تے ہولی ہولی اوتھے اپنے پیر پکیرے کیتے تجارتی کمپنیاں دے پیر جمن نال ای پادری وی اوتھے اپڑ جاندے اتے اوس تھاں تے ڈیرہ ڈنڈا لا لیندے۔ 
ایہہ مذہبی آگو تجارت لئی آئے ہوئے عیسائیاں دی تربیت دے نال اوس تھاں دے واسیاں نوں وی عیسائیت دی تبلیغ کردے۔ 
اوہ سدھے سادھے لوکاں نوں اپنے مذہب دا پرچار کردے۔ 
ایہہ سلسلہ سارے براعظماں تیکر کھِلر چکا سی، پر ایہناں وچوں اک سر کڈھواں ناں ولیم کیری دا اے۔ 
ولیم کیری تے اوہدے ساتھیاں مارش مین تے وارڈ نے دن رات اک کر کے کم کیتا۔ 
اوہناں لوکائی وچکار رہ کے عام لوکائی دیاں زباناں سکھیاں۔ 
دین دے پرچار تے اپنے مقصد لئی اوہناں لوکاں سہولتاں دین دے نال مذہبی لٹریچر راہیں اپنی وچاردھارا نوں جانو کروایا۔ 
مشنریاں سبھ توں پہلاں جنوبی ہندوستان وچ مذہب دے پرچار لئی چھاپے خانے لائے۔ 
مذہبی مبلغ پنڈاں تھاواں وچ جا کے مناظرے کردے تے اوہناں نوں اپنیاں گلاں توں متاثر کردے۔ 
برعظیم وچ پہلا چھاپہ خانہ سولہویں صدی عیسوی وچ لگ گیا سی۔ 
جیس دے نال تبلیغی لٹریچر دی اشاعت وچ سوکھ ہو گئی۔ 
بلیک برن دے آکھن موجب پہلا چھاپہ خانہ ء وچ گوا وچ کالج آف سینٹ پال دی تھاں وچ لایا گیا۔ 
ایس دے نال مشنریاں دا ہتھ ونڈاون لئی کئی ہور مشنری سوسائٹیاں وی کم کر رہیاں سن۔ 
جیہناں وچ سبھ توں پہلی سوسائٹی ء وچ اتے ایس دے نال پنجاب وچ مشنری سوسائٹیاں پنجاب ریلجیس بک سوسائٹی‘، دی امریکن ٹریکٹ سوسائٹی‘ تے کھرا مِشن‘ نیں۔ 
ایہناں نے پنجابی زبان تے ادب دے کھلار وچ بھرواں حصہ پایا۔ 
مشنریاں دی پنجاب نال جڑت توں پہلاں لدھیانہ وچ عیسائی مشن دی نینہہ رکھی گئی۔ 
سی ‫ رام پور وچ اک چھاپا خانہ لایا گیا، جیہڑا کلکتہ توں پندرھاں میل دور سی۔ 
ولیم کیری ہوراں ایتھے ڈیرہ لایا اتے ء وچ اوہناں نوں فورٹ ولیم کالج کلکتہ وچ بنگالی دا پروفیسر بنایا گیا۔ 
اوہ سی رام پور توں کلاس لین لئی کلکتے آوندے جاندے سی، اتے اوہناں سی رام پور وچ اپنا اڈا بنائی رکھیا۔ 
رستے وچ جیہڑے پنڈ آوندے سن اوہناں پنڈاں وچ اوہ تبلیغ کردے سن۔ 
سی رام پور وچ چھاپہ خانہ لاون دے نال مشنریاں سبھ توں پہلاں پنجابی زبان سکھن لئی اوس دے مطالعے اتے دھیان دتا۔ 
مشن دا سبھ توں وڈا مرکز سی رام پور سی۔ 
جتھوں مشن دا کم دینہہ رات اک کر کے کیتا جاندا رہیا۔ 
کیری ہوراں عیسائی مبلغّاں نوں وی برعظیم وچ آون دا آکھیا۔ 
اوس ویلے مشنریاں نوں برعظیم وچ کھل کے مذہب دے پرچار دی اجازت نہیں سی۔ 
پادریاں نوں بڑیاں اوکڑاں سہنیاں پیندیاں۔ 
ایسٹ انڈیا کمپنی مبلغّاں نوں تبلیغ دی اجازت دین توں انکاری سی۔ 
ولیم کیری ہوراں ء وچ اپنے قیام دے نال ای پنجابی زبان تے ادب اتے کم شروع کر چھڈیا سی۔ 
پنجابی زبان دی گرامر تے اپنے مذہبی لٹریچر نوں وی پنجابی زبان وچ لکھن دے نال کیری ہوراں نے بائیبل دے وی پنجابی زبان وچ ترجمے کیتے۔ 
کیری ہوراں دا سی رام پور وچ مذہبی کھلار ویکھ کے ولایت وچ عیسائی پادریاں اپنیاں جائیداداں ویچ کے برعظیم ول مونہہ کیتا۔ 
چھ پادریاں رل کے ایتھے جگہ مُل لئی تے اک چھاپہ خانہ ہور لا چھڈیا۔ 
جتھے مذہبی کتاباں دے دوجیاں زباناں وچ ترجمے شروع کیتے۔ 
اوہناں دا ایہہ کم مذہب دے کھلار وچ سوکھڑے دا پہلا پیر سی۔ 
مشنریاں دے پنجاب آون توں پہلاں پنجابی زبان لوکائی وچکار بولی جان والی عام زبان دا درجہ رکھدی سی۔ 
شمالی ہندوستان ول مشنریاں دا الار لدھیانہ مشن دے نال ہویا۔ 
ڈاکٹر وحید قریشی ہوراں موجب ء وچ ایس قصبے تے ڈنمارک دی حکومت سی تے ایتھوں دے واسیاں نوں ڈنمارک دی رعایا منیا جاندا سی۔ 
جیس کر کے مشنریاں نوں کُھل کے تبلیغ کرن دی اجازت نہیں سی۔ 
پر انگریزی حکومت دے قابض ہون دے نال ای اوہناں پادری جان لاری تے ولیم ریڈ نوں اختیار دتا کہ اوہ تبلیغ لئی اپنی مرضی دا علاقہ ویکھ کے اوتھے مذہبی کم شروع کر لین۔ 
اوہناں جیس علاقے نوں چُنیا اوہدے وچ آسام، اودھ تے رویل کھنڈ، گنگا تے جمنا دا درمیانی علاقہ یعنی دو آب، پنجاب، راجپوتانہ تے وسطی صوبے سن، ایہناں ساریاں علاقیاں وچوں پنجاب نوں مرکزی حیثیت حاصل سی۔ 
ایسے لئی ء وچ پہلا مرکز لدھیانے قائم کیتا گیا۔ 
جیمز ولسن ہوریں دسمبر ء وچ برعظیم آئے اوہناں دے آون توں مگروں پنجاب وچ مشنریاں دا کم ٹر پیا۔ 
ء وچ سکھاں دی حکومت دا خاتمہ ہویا تے انگریزاں پورے برعظیم اُتے مل مار لئی۔ 
انگریزی راج دے نال ای مشنریاں نے وی کم دا کھلار ودھا چھڈیا۔ 
اوہناں تبلیغ لئی کئی طریقے ورتے تے کئی تھاواں تے اپنے ٹھکانے وی بنائے، جیہناں وچوں ڈیرہ، راولپنڈی، ہوشیار پور، فیروز پور تے ہور کئی تھاواں تے مرکز کھولے۔ 
ایہناں تھاواں تے اوہناں نے اپنی تبلیغ لئی مذہبی لٹریچر چھاپ کے لوکاں نوں ونڈے، ہسپتال بنائے تے لوکاں نوں نوکریاں دے لارے لائے۔ 
مدرسے تے سکول بنائے جتھے مذہب دی تبلیغ کیتی جاندی۔ 
ایس دے نال لوکاں نوں امداد دے کے اوہناں دے مذہب نوں بدلن دے جتن کیتے۔ 
ایہناں کماں توں اڈ اوہناں پنجابی زبان تے ادب لئی وی کم کیتا۔ 
گرامراں تے ڈکشنریاں لکھن دے نال نال لوک ادب دی کھوج وچ وی ودھیرا سِیر پایا۔ 
مشنریاں نے پنجابی راہیں تعلیم دین دے نال نال بولی نوں مذہب نال جوڑن دا جتن وی کیتا۔ 
ڈاکٹر گور چرن سنگھ عرشی ہوراں موجب انہویں صدی تیکر پنجابی زبان نوں اجے تیکر کوئی وڈا مقام حاصل نہیں سی ہویا۔ 
انہویں صدی دے پہلے ادھ تیکر سکھّاں دی زبان وی برج بھاشا سے سادھ بھاشا سی۔ 
اوہناں پنجابی دیاں گرامراں تیار کیتیاں، سبھ توں پہلاں پنجابی زبان دی گرامر تے ڈکشنری چھاپے چاڑھن دا سہرا وی ولیم کیری ہوراں دے سر تے اے۔ 
ایس سارے کم دا مقصد مشنریاں لئی سوکھ پیدا کرنا سی تاں جے اوہ سوکھ نال بولی سکھ کے پرچار کر سکن۔ 
کیری ہوراں دی لکھی گرامر وچ پنجابی زبان دے قواعد واضح انداز وچ لکھے ہوئے سن۔ 
’’گرامر آف پنجابی لینگوئج‘‘ ء وچ چھاپی گئی۔ 
مس کیتھرین سمتھ اپنی کتاب وچ لکھدے نیں کہ ایس توں پہلاں کیری ہوراں ء وچ بائیبل دا ترجمہ کر چھڈیا، جیہڑا گورمکھی لپی وچ سی رام دے چھاپے خانے توں چھاپے چڑھیا سی۔ 
ء وچ پادری جان نیوٹن اتے ای پی نیوٹن نے پنجابی زبان دی گرامر تے ڈکشنری ’’اے گرامر آف دی پنجابی لینگوئج‘‘ اُتے ’پنجابی گرامر وِد ایکسرسائز اینڈ وکیبلری‘ ء وچ لکھی۔ 
ایہناں پادریاں تے مبلغاں نے کیری ہوراں توں ودھ چڑھ کے پنجابی زبان دے کھلار وچ لکھن دا ترلا کیتا۔ 
ایس دے نال ایہناں مشنریاں مذہبی کھلار وچ وادھا کیتا۔ 
پر کیری ہوراں دا کیتا ہویا کم پنجابی زبان تے ادب وچ اک خاص اہمیت رکھدا اے۔ 
ایس وچ کوئی شک نہیں کہ مشنریاں پنجابی زبان نوں بہت سارا سرمایہ دتا تے ایس دے نال پنجابی زبان دیاں گرامراں تے لغتاں وی لکھیاں۔ 
پنجابی زبان دی تاریخ وچ گرامراں تے لغتاں دا کم پہلی واری ہویا۔ 
ایس گل وچ کوئی شک نہیں کہ مسلمان صوفیاں نے وی اپنی تبلیغ دا راہ پنجابی زبان دے نال ای سوکھڑا کیتا۔ 
مشنریاں نے پنجابی زبان تے ادب دے کھلار دے نال ہور کئی زباناں دیاں ڈکشنریاں تے گرامراں وی تیار کیتیاں بھاویں ایہہ کم اوہناں اپنے مقصد لئی ہی کیتا۔ 
جیویں جیویں مشنریں دے کم دا وادھا ہوندا گیا اوہناں دے مبلغ برعظیم ول ٹر پئے تے رل مل کے اوہناں ایس کم نوں اگے ودھایا پادری گمنگز تے گراہم بیلی ہوراں سانجھے جتن نال ء وچ ’’پنجابی مینوول اینڈ گرامر‘‘ تیار کیتی۔ 
جیہڑی کئی پکھاں توں دوجے لکھاریاں توں وکھ سی۔ 
پادری ایف سی تاج ہوراں سکول دے بچیاں لئی ’’فرسٹ ایئر پنجابی کورس‘‘ تیار کیتا۔ 
پنجابی زبان دی گرامر تے لغت دا چھپنا پنجابی زبان دی تاریخ دا اہم واقعہ سی۔ 
گرامر دیاں جیہڑیاں وی کتاباں لکھیاں گئیاں ایہہ کتاباں قواعد دی رو نال مکمل نہیں سن۔ 
ایہناں کتاباں وچ اوہناں اصولاں تے زور دتا گیا جیہڑے انگریزی گرامر نالوں وکھ سن یاں کجھ فرق سی، کئیاں تھاواں تے قواعد دے کئی اہم اصولاں نوں اکھوں پروکھے کر دتا گیا اے۔ 
ڈاکٹر گور چرن سنگھ عرشی ہوراں کجھ غلطیاں دی نشاندہی وی کیتی اے قواعد نویساں اسم معرفہ دی صحیح پہچان نہیں کروائی۔ 
پوسٹ پوزیشن تے پری پوزیشن دے فرق نوں واضح نہیں کیتا۔ 
قواعد نویساں ٹیکسالی پنجابی مقرر کرن دا جتن نہیں کیتا۔ 
سارے قواعد نویساں دی تکنیک اکو جیہی سی۔ 
ایہہ سارے قواعد اکو جیہے نقطہ نظر نال لکھے گئے جیہناں دا مقصد ولایت توں آون والے انگریزاں نوں پنجابی زبان توں جانو کروانا سی۔ 
ایس دے نال ایس حقیقت توں وی مونہہ نہیں موڑیا جا سکدا کہ مشنریاں پہلی واری پنجابی زبان نوں قواعد وچ لیاندا۔ 
ڈکشنریاں تے گرامراں لکھن دے نال وڈا کم ایہہ کیتا کہ اوہناں نوں چھاپے چاڑھیا۔ 
جیہڑا پنجابی دی تاریخ وچ مان جوگ کم اے۔ 
کراس سٹارکی ہوراں ء وچ ’’اے ڈکشنری، انگلش اینڈ پنجابی، دی آؤٹ لائن آف گرامر اینڈ آلسو ڈائیلاگ ود ایکس پلے نیٹری نوٹس‘‘ لکھی۔ 
ء وچ جے نیوٹن ہوراں ’’اے گرامر آف پنجابی لینگوئج وڈ اپنڈکس‘‘ تیار کیتی۔ 
ء وچ رابرٹ لیچ ہوراں ’’اے گرامر آف پنجابی لینگوئج‘‘ تیار کیتی۔ 
ای۔ 
او۔ 
برائن ہوراں ’’ملتانی گلاسری‘‘ لکھی۔ 
جے ولسن ء وچ ’’گرامر اینڈ ڈکشنری آف ویسٹرن پنجابی‘‘ سرے چاڑھی۔ 
ء وچ جیوکس ہوراں ’’اے ڈکشنری آف جٹکی آر ویسٹرن پنجابی‘‘ لکھی۔ 
گرامراں توں اڈ مشنریاں پہلی واری لغت تیار کر کے چھاپے چاڑھی۔ 
ء وچ پہلی پنجابی لغت لدھیانہ مشن دے جینوئپر ہوراں گورمکھی رسم الخط وچ لکھی۔ 
اوہناں نے ، دین مگروں ایہناں نوں قِسماں وچ ونڈیا۔ 
پہلا لفظ دس کے اوس دا تلفظ دسیا۔ 
مگروں اوس دے دو دو مطلب دتے گئے۔ 
اوہناں لفظاں دے تلفظاں نوں وی صحیح اچارن دا جتن کیتا جیہڑا بہت وڈا کم سی تے ایس لغت دے وچ لفظ شامل کیتے گئے۔ 
پنجابی لغت لکھن دا کم سٹارکی ہوراں توں شروع ہویا تے ایس توں مگروں لغتاں لکھن دی ریت ٹر پئی۔ 
ایہناں لغتاں وچ کجھ غلطیاں رہ گئیاں پر اوہ غلطیاں ایہناں دی اہمیت نوں گھٹ نہیں کر سکدیاں کیوں جے ایہہ پنجابی زبان دی لکھی جان والی پہلی لغت اے تے ایس دے لکھاری عیسائی مشنری نیں جیہڑے نہ تے ایس زبان دے جانو نیں تے نہ ای اوہ ایتھوں دے واسی سن۔ 
اوہناں نوں پنجابی زبان تے پوری طرح عبور نہیں سی تے ایہہ مہان کم اوہناں اپنی لوڑ لئی کیتا۔ 
مشنریاں ایتھوں دے واسی عالماں کولوں وی لغتاں تیار کروایاں جیہناں وچوں بھائی میا سنگھ ہوراں دا ناں مان جوگ اے جیہناں ء وچ پنجابی لغت تیار کیتی جیہدے توں ودھ صفحے ہن۔ 
ایہہ لغت تیار کرن وچ مشنریاں دا اتے پنجاب سرکار دا ہتھ سی۔ 
ء وچ بش داس ہوراں کولوں پنجابی لغت تیار کروائی، جیہدے وچ صفحے ہن تے ایس دا دیباچہ ای سمتھ ہوراں لکھیا۔ 
پادری کنین ڈبلیو پی بیپرس ہوراں ’’پنجابی پرووابز ایڈیو میٹک سنٹنسز ان رومن پنجابی‘‘ چھاپی ایس وچ محاورے اکٹھے کیتے گئے نیں جیس دا مقصد پنجابی زبان وچ عام بول چال دیاں گلاں اتے اوہناں دے لہجے نوں سمجھاونا سی۔ 
دوجی کتاب وچ اکھان اتے محاورے جمع کیتے گئے۔ 
اکھاناں تے محاوریاں دی اینی وڈی کتاب ایس توں پہلاں ویکھن وچ نہیں آوندی۔ 
ایہناں گرامراں تے لغتاں دے نال نال مشنریاں اپنے مذہب دے پرچار دا کم وی نالو نال ٹوری رکھیا۔ 
اوہناں پنجابی زبان دیاں گرامراں تے ڈکشنریاں نوں چھاپے چاڑھن دے نال بائیبل دے پنجابی ترجمے وی کیتے۔ 
مذہبی کہانیاں وی پنجابی زبان وچ لکھ کے لٹریچر نوں لوکائی وچ عام کیتا۔ 
وچ لکھیا اے کہ ولیم کیری ہوراں سبھ توں پہلاں بائیبل دا ء وچ پنجابی وچ ترجمہ کیتا جیہڑا سی رام پور دے چھاپہ خانہ توں گورمکھی لپی وچ شائع ہویا۔ 
ایس توں اڈ کیری ہوراں نے ہور وی کئی ترجمے کیتے۔ 
ء وچ پنجابی زبان وچ بائیبل وچوں موسیٰ دیاں پنج کتاباں تے تواریخ دیاں دو کتاباں۔ 
ء وچ انا جیل متی، مرقس تے لوقا۔ 
ء وچ تواریخی کتاباں۔ 
ء وچ صحائف انبیاء لکھے گئے۔ 
جیہڑے کیری ہوراں ترجمے کرن دے نال ایہناں نوں نظرثانی وی کیتا۔ 
انسائیکلو پیڈیا برٹینیکا دے موجب ولیم کیری تے اوس دے ساتھیاں مارش مین تے وارڈ نے مذہبی لٹریچر تے بائیبل دے ہورناں زباناں وچ ترجمے کرن دے نال بہتیرا کم کیتا۔ 
ولیم کیری ہوراں دی وفات ء توں پہلاں بائیبل دا ست زباناں وچ ترجمہ کیتا جا چکیا سی۔ 
ایس توں بعد ہور زباناں وچ وی ایس دا ترجمہ کیتا گیا۔ 
جنوری ء وچ کیری نے یوحنا دی انجیل دا ترجمہ گورمکھی لپی وچ اخیر تیکر اپڑیا۔ 
جون ء کیری ہوراں دی وفات مگروں مشنریاں دے کم نوں بہت وڈا دھکا لگیا اتے کسے حد تیکر اوہناں دا مذہبی کم تے لٹریچر دی اشاعت وی گھٹ ہو گئی۔ 
پر مگروں آون والے پادریاں نے کیری دی تھوڑ محسوس نہ ہوون دتی۔ 
اوہناں مشنریاں دے کم نوں اوسے طرح ٹوری رکھیا۔ 
اوہناں پنجابی زبان دے نال نال ادب ول وی دھیان دتا۔ 
پنجابی زبان وچ سوانح عمری، سفر نامہ، ناول تے افسانہ وی مشنریاں دی دین اے۔ 
جدید دور وچ سبھ توں پہلاں پنجابی زبان وچ ہڈ بیتی تے سفر نامہ وی مشنریاں نے لکھیا۔ 
ڈاکٹر گور چرن سنگھ ہوراں موجب پنجابی زبان دی پہلی سوانح عمری ’’سوانح یستک یسوع مسیح‘‘ ء وچ لکھی گئی ایس توں پہلاں سفرنامہ ایشیا دی سیر‘‘ لکھیا جا چکیا سی جیہڑا پنجابی زبان وچ لکھیا گیا سی۔ 
پنجابی زبان وچ پہلے ناول دا سہرا وی مشنریاں دے سر اے۔ 
ایہہ ناول بھاویں تخلیقی نہیں پر فیر وی ایہدے مگروں آون والیاں لئی اک نشان ضرور اے۔ 
پنجابی زبان لئی مشنریاں دا ایہہ کم اک خاص مقام رکھدا اے۔ 
مشنریاں دیاں ایہناں محنتاں تے کوششاں دے نال پنجابی ادب نوں بہت فروغ ملیا تے ایس دے کھلار وچ وادھا ہون دے نال نال اسیں انگریزی گرامر دے جانو ہوئے۔ 
ایس توں پہلاں بھاویں پنجابی ادب وچ تاں بہت امیری سی پر زبان دیاں تکنیکی لوڑاں ول ایس طرح دھیان نہیں سی دتا گیا کسے وی زبان وچ لغتاں، گرامراں دی بے انت لوڑ ہوندی اے تے مشنریاں نے نہ صرف اپنے مذہب دا پرچار کیتا سگوں اوہناں پنجابی دے کھلار وچ وی ہتھ ونڈایا۔ 
پنجابی زبان لئی پہلی واری چھاپے نوں ورتیا گیا اوہناں نہ صرف آپ ہی بھاری گنتی وچ ادبی تے مذہبی تحریراں پنجابی نوں دتیاں سگوں ایس دے نال اوہناں دوجے لکھاریاں تے عالماں نوں وی ایس راہے پایا۔ 
انج پنجابی وچ گرامراں، لغتاں دا کھپا وی پوریا گیا تے پنجابی نثر دے چھاپے چڑھن نال نثر دا وی وڈا ذخیرہ ساہمنے آیا۔ 
بھاویں عیسائی مشنریاں نثر دے کھیتر وچ تاں کوئی وڈا کارنامہ سرانجام نہیں دتا پر اوہناں دا کم جدید پنجابی نثر دی نینہہ ضرور بنیا۔ 
ہن پنجابی ادب دا کوئی وی مؤرخ عیسائی مشنری دی پنجابی نوں دین توں اکھوں پروکھیاں کر کے نہیں لنگھ سکدا۔ 
صدی یارھویں صدی قیامت دی اے۔ 
حاکم کوڑے تے لوک بھکھے ہن۔ 
کیہ لہور دا دساں میری سٹھ ورھے عمر ہو گئی اے میں تے لہور اک وار ڈٹھا جے۔ 
نہ ویکھے جیہا تن دینہہ تے تن راتاں لگیاں تے لہور اپڑے۔ 
رات تے چندل ندی کنڈھے رام نگر گھاٹ تائیں اپڑدیاں پے گئی۔ 
رام نگر گھاٹ جوں دن پر رات اِک میلہ لگا ہووے۔ 
راوی گھاٹ جوں روز حشر دا اے۔ 
شاہ جہانگیر دے مقبرے اُتے دس ہزار بندہ کم پیا کردا اے۔ 
راوی گھاٹ جوں شہر لہور دا ہووے دروازہ۔ 
شہر گھاٹ توں دو کوہ پینڈا اے۔ 
سچا ای کسے ناں دھریا اے شاہ درہ۔ 
در فارسی وچ بوہا ہویا۔ 
جوں اکھان اے جھنگ مگھیا نے لہور کیہ جانے‘‘ میں تے لہور نہیں ڈٹھا پترا شاہ حسین نوں کتھے ملنا سی۔ 
لہور آہدے نیں ست لکھ جی راتی سوندا اے۔ 
جد دا کال پیا اے ملخ لہور جا ڈُھکیا۔ 
مندریں لنگر، مسیتیں لنگر تے وڈا لنگر شاہی لنگر، شاہی لنگر لکھ بندہ روٹی کھاندا اے۔ 
دو ہزار شاہی تندور سُنیدا اے۔ 
آہدے ہن پئی ادھی رسد صوبیدار دے گھر جاندی اے۔ 
ایہہ تے ہوئے شاہی کھاتے۔ 
گجرات شہر تے ایہا کہندے ہن پئی سبھ کوڑ اے۔ 
لوکیں آہندے ہن ’’پئی شاہ جہانی جوٹھاں، سچ بناون جھوٹھاں‘‘ ایہہ شاہی کھاتے ہن۔ 
ست لکھ جی لہوریں تے ست لکھ شاہ جہان آباد روزی کھاندا اے۔ 
اکھے آٹا غزنی جاندا اے نہیں بچیا لوک ای کھاندا اے تناں ویہاں دا حساب تے میں اکھیں ڈٹھا۔ 
دَہ ورھے کال تے دَہ ورھے سکال ایہا رب دا کھاتا اے۔ 
کال سکال رب ولوں اے۔ 
رب ولوں ازمائش اے بندے دی۔ 
مولوی کلیم اللہ ہوراں دی زبانی میں شاہ حسین دا قصہ سنیا۔ 
مولوی ہوراں جیڈا عالم لہور تائیں نہ لبھسی۔ 
اوہناں ہمیش کہیا، ’’صحیح اسلام ویکھنا ای دِین محمدا تے لہور جا کے ویکھ شاہ جہانی جھوٹھاں جوں گجراتے سو لہورے پر ایہناں درویشاں لوکاں دا ہور رنگ اے۔ 
مولوی ہوراں کہنا، ’’رب گھر انصاف اے، علم اے تے حلم اے۔ 
باتشاہاں دے در تے ظلم اے تے سُقم اے رب دے گھر نہ ہندو کوئی، نہ کوئی مسلمان اے ہر جی رب دا بندہ اے تے ہر جی انسان اے بچیا میں اکبر باتشاہ دا زمانہ اکھیں ڈٹھا اے۔ 
آکھن نوں آہدے ہن شاہ جہاں جوں رب دی امان‘‘ پر انج ہے نہیں، اکھے اکبر جیہا باتشاہ نہ ہوسی جہانگیر جیہا زناء نہ ہوسی‘‘۔ 
سبھ گلاں ہِن لوکاں دی زبانی۔ 
باتشاہ جہانگیر اکھے روز درشن دینا پر کسے اکھیں نہیں ڈٹھا باتشاہاں تے لوکاں دیاں اکھیں کھلوندیاں نہیں روز اوہا تے روز اوہ ہور ہوندے نیں۔ 
نقارہ وجدا اے تے ہماتڑاں دا موتر نکل جاندا اے بادشاہ دی دنیا ہور اے۔ 
آکھن نوں ساڈے وچ، پر اصلی باہر اے۔ 
اکھے ’ست زمیناں ست اسمان، وچ وسدا اے شاہ جہان‘ دہ ورھے کال رہیا اے۔ 
شاہ جہانی جوٹھاں آہدیاں ہن پئی ’’دہ ورھے جگراتا کٹیا اے شاہ جہاں باتشاہ نے‘‘ مولوی ہوری کہندے سن سبھ کہن دیاں گلاں ہن۔ 
اکھے ’’باتشاہ بھُکھیں تے نہیں مردا پر دُکھیں مردا اے‘‘ کہن والے تے ایہہ وی آہدے نیں پئی لوک وی بھُکھے نہیں مردے دس ورھے کال رہیا اے۔ 
اکھے ’’دانے کتھے جانے‘‘ اکھان اے، ’’بیلے چور اے، رزق لہور اے‘‘ پر اصل لہور دا شاہ حسین دا اے تے شاہ حسین دا قصہ کال دا ای قصہ اے۔ 
شاہ حسین دا گاون ساون دے ہار آہا۔ 
’’کال ہووے سکال ہووے جیہڑا اوس نوں سُنے نہال ہووے‘‘ پر حسین دا گاون تے نہال ایس لئی کردا سی پئی اوہ لوکاں ہار جھلدا سی۔ 
شاہ حسین سید زادہ نہیں سی۔ 
اوہ باتشاہ سی لوکاں دے دل دا۔ 
اوہ مویا تے ست لکھ لوک جنازے آیا۔ 
آہدے ہن مینہ وسیا تن دن تن راتاں۔ 
راوی ڈھا لائی لہور شہر نوں۔ 
اکھے رانیاں رون راوی دے کنڈھے مولا شہر لہور نہ ڈوبیں اج چڑھدے شاہ حسین تے لہندے داتا گنج بخش اے، پر اوسدن اوہ اکبر دے دربار دے لیکھے ’’در حالتِ شراب نوشی لرزد و ریخت دی شب از خانہ اے طوائف و مُرد‘‘ خلق جاندی آہی ایہہ ’’کوتوالی کوہن‘‘ آہیا باتشاہ دیاں بندیاںآ پیر نوں چک کے قلعے دی کدھیوں سٹیا۔ 
بھونچال آ گیا دھرتی تے۔ 
سارا لہور اٹھ کے گھروں باہر آ گیا۔ 
کسے آکھیا، شاہ حسین جی مر گئے‘‘ لوکاں بھونچال نہ ڈٹھا ہوسی۔ 
قلعے ہل گئے باتشاہی برج ڈھے پئے، تخت دلی دا ہلیا۔ 
اکھے ’’بھلیا اج نہ رلیا‘‘ جوں آپ نے گاویاں آہیا۔ 
اج خلقت شہر لہور تے شہر قصور جیہڑیاں دو باتشاہیاں راوی دے تے ستلج دے کنڈھے ہوئیاں گھر گھر گاون گاوندے ہن شاہ دے۔ 
لکھاں مندے تے لکھاں پگدے ہن ناں اوس شاہ دا لے کے۔ 
حسین دا اکلا پتر کر کے سہک دا ناواں رکھیا گھرے والیاں۔ 
مادھو ناواں رکھیا آپ نے جد لوکاں مہنا دتا ہندو بھاگ شاہ نال دوستانے دا۔ 
بھاگ شاہ دا پتر مادھو آپدا خلیفہ ہویا۔ 
بھاگ شاہ تے مادھو لال دوویں مرید آہے آپدے۔ 
شاہ تے اوہ پیو پتر ساہو کار ہو اکھوائے۔ 
مٹھّیائی دا کاروبار لہور شہر دا جوں بھاگ شاہ دے ہتھ آہیا۔ 
اوہا منڈیاں لاوے میدے، مصریاں، مکھانے، ماکھیوں اکھے، ’’اِکناں مٹھے وِس ولیٹی اِکناں وِس مٹھّیائی مینوں سمجھ نہ آئی میاں، مینوں سمجھ نہ آئی‘‘ کہن والیاں ایہہ وی کہیا پئی ایہہ اشارہ اے۔ 
اجودھن والے پاک پتن دے راکھے بابا فرید الدین گنج شکر ول جیہڑے آپ دے روحانی مرشد آہے۔ 
حرف تے کوئی کوئی پچھاندا اے اساڈے لوکے کالُوکیاں نُوں مسلمان تے سوائے شاہ ہوراں کیتا۔ 
اوہا لوکے دے پیر اکھوائے۔ 
اج ڈیڈھ سو گھر تے دو مسیتاں دووے مولوی کلیم اللہ ہوراں دی برکت۔ 
ہدایت پڑھائی لکھائی لوکاں نوں آپ سکھائی۔ 
سوائے شاہ ہوری کدھرے پٹھاناں نال آئے۔ 
ناں وی خبرے ہور آہیا آل رسول دی رب جانے آہے کہ نہ۔ 
پر شاہ حسین نے پنجاں ساگراں تے باتشاہی کیتی۔ 
بیاسیوں ٹر کے سندھ ساگر تائیں لوکاں آپ دا گاون گایا تے راہ رب والا پایا۔۔۔ 
پر اج جوں اساڈے لوکے ڈیڑھ سو وچ چالیہہ گھر ہندوانے تے چار گھر بالناتھیے ہن، جیہڑے نہ ہندو نہ مسلمان، سو لہور وی ہزاراں بالناتھیے آہے۔ 
بھاگ شاہ وی بالناتھیا سُنیدا آہیا۔ 
شاہ حسین تے وی لوکاں سَے تہمتاں ہور تے ایہہ وی لائی پئی آپ دِنے مسلمان تے راتی بالناتھیے آہے؟ آپ حافظ قرآن راجپوت سردار گھرے دے شہزادے۔ 
پر دل سدا خوش رہن والا اُچاٹ ہویا جد کال لگا۔۔۔ 
لہور لڑائیاں سیاستاں سَے ریاستاں‘‘ جوں اکھان اے۔ 
کال لگا تے اِک کالی رات آہی سندھ ساگروں ٹر کے راوی تائیں۔ 
’’ہور کال اے پنڈ گراں تے ہور وسدا اے چندر چنانہہ‘‘ چنانہوں ٹپ کے اِک پہر ٹرو تے ہور دنیا وسدی اے چٹھیاں دی جوہے۔ 
ہور دنیا وسدی اے گوندل بار تے ہور دنیا وسدی اے چٹھیاں ورکاں دے پنڈیں دُلا بھٹی پنڈی بھٹیاں والا پھاہے لگا تے آپ دی ہوش دی گل سی۔ 
تخت لہور سیاست بدلی۔ 
دلی آ لہوراں ملی‘‘ سیانیاں اکھان کیتا۔ 
اکھے شہر منگتے آواز لاؤندے ہن ’’الٰہی تیری نتھ چُوڑی برقرار رہیں۔‘‘ 
ایہہ نہ لہور دی بولی نہ لہور دی ورتن۔ 
دلی دیاں ٹھگاں دی بولی اوہناں دا ای اکھان اے۔ 
لہور کالوں اگے اِک وسدا شہر آہیا۔ 
نہ ہندو ساہوکار نہ مسلمان سرکار اِکو رب دے بندے آپ دے بھانے آہے پر ’’باتشاہی خلق ونڈائی‘‘ ہوئی۔ 
جد تہمت کُفر دی لگی تے آپ بالناتھیاں ہار داڑھی مچھ منا چھوڑی۔ 
گاون سارا ملخ آپدے گاؤندا آہیا۔ 
آپ نے گھنگرو پائے تے آنچے لال کھوہے دے لاگے۔ 
بوہڑ تھلے سارے شہر دے لوہڑے کڑیاں کھیڈدے آہے۔ 
آپ بالاں اگے گاؤنا تے بھاگ شاہ دی ہٹیوں لے چِچیاں کھوانیاں آپ دھیما بولدے تے سریلا گاؤندے آہے جوں لہور شہر دی ریت آہی۔ 
اخیر گرفتاری ہوئی۔ 
کوتوال آپ دا مدرسے دا سنگی آہیا۔ 
تے قاضی آپدا پرانا استاد۔ 
باتشاہی حکم آہیا پئی ’’پھاہے لا چھوڑو سیاست کردا اے۔ 
پِنڈاں تھاواں توں آیاں لوکاں نوں ورغلاندا اے‘‘ پر قاضی صاحب نہ منے پئی گواہاں تے فیصلہ ہوسی۔۔۔ 
باتشاہی خفیہ والیاں ہور نہ سجھی، اوہناں تہمت مادھو نال ’’بدفعلی‘‘ دی لائی، استغفر اللہ، معاف کریں میرے مولا سارے شہر مریداں جلوساں وچ عدالت آؤنا۔ 
تھرتھلی پے گئی قاضی آکھدا، ’’دس حسین توں مادھو لال حسین کیوں اکھوایا۔ 
’’کیوں مادھو ناں دھرایا ہے؟‘‘ اکھے توں کیوں گاویاں ’’ساڈے اندر باہر لال ہے‘‘ آپ ہسے اکھے ’’میں باتشاہیاں نتھ پائی تے مینوں بھاگاں لالاں نتھ پائی‘‘ اکھے ’’تیرا مذہب کیہ اے؟‘‘ اکھے، ’’اکا رنگ کپاہی دا مینوں رب لوکے والا چاہیدا‘‘ ’’استغفر اللہ‘‘ قاضی پڑھیا۔۔۔ 
آپ نے کہیا، ’’باتشاہاں دا رب ہور اے قاضی باتشاہاں دا کلمہ پڑھدا اے‘‘ استغاثے گواہیاں بدفعلی دیاں پائیاں۔ 
پر شہر اوس رات اِک چپ آہی جوں کجھ ہون والا آہیا۔ 
سَے سنگتاں قصور لہور بیٹھیاں۔ 
وڈی سنگت شاہ دے ملنگاں دی پنڈ اِچھرے دے لاگے۔ 
تھیہہ پنڈ دا علیا جیہڑا آپ دا خاص مرید آہیا تے سیدوں گوّیا بنیا اوس ایہہ وی صلاح دتی پئی مادھو نوں قتل کر چھوڑیئے۔ 
مادھو آپ حسین دے ناں جند دے چھوڑسی پر ایہہ حسین دی رِیت نہیں، اوس تاں کدی مچھر مکھی نہیں ماری۔ 
کسے نال اُچا مندا آپ ساری حیاتی نہیں بولے۔ 
’’ساڈی سنگت قتل کریسی ظالموں باتشاہاں دیاں کامیاں ہار ہو گئے او؟‘‘ پیر نے غُصے نال آکھیا۔ 
’’شاہ دی تہمت دُھل ونجے میرا خون کر لئے کوئی‘‘ علیا مڑ بولیا۔۔۔ 
اکھے، ’’شاہ توں پچھ لوو۔۔۔‘‘ 
کون پچھے آپ کولوں، کون خوک اکھوائے؟‘‘ علیئے کہیا، ’’میں شاہاں قاضی دی عدالت کہساں میں مادھو نوں مار چھڈیا اے ویکھاں تاں پیر کیہ آہدا اے؟‘‘ اگلے دن اوس نیڑے ڈھک کے ایہا گل پیر دے کنے پھوکی۔ 
’’شاہ جی میں مادھو نوں قتل کر چھوڑیا اے‘‘ شاہ دے دوہیں ہتھیں ہتھکڑی آہی پیریں بیڑیاں۔ 
آپ جو کدے اُچا نہ بولے، ساری حیاتی ہتھ نہ چایا دوہتھڑ ماریا علیے دے مونہہ تے علیا مودھا پرانہہ جا پیا۔ 
خون اوہدے نکیں مونہوں وگیا۔ 
عدالت وچ سناٹا آہیا۔ 
خلقت ’’اللہ اکبر‘‘ تے رام نام ست اے‘‘ نعرہ لایا۔ 
قاضی چپ مونہہ ویکھے حسین دا تے تھر تھر کنبے جلال ویکھیا جو نہیں سی جاندا۔ 
مسلماناں وکھرا ہندواں وکھرا گاون چھوہیا بات مِلن دی کر وو چل میلے تے چلیے رام نام چِت دھر وو چل میلے تے چلیے مُڑ ساریاں رل کے گاویاں جُوں شہر لہور ہمیش گاوندے آہے، ’’آخر جانا مر اوئے چل میلے تے چلیے‘‘ قاضی کوتوال عدالت بھُل گئے، باتشاہ باتشاہیاں۔ 
قاضی اُٹھ کے گھر ٹُر گیا۔ 
رات ساری سارے شہر گاویاں کھیڑیاں دے پِنڈ چلیے، سجن نال میلہ کریئے بھن قلعے وِچ وڑیئے، سجن نال میلہ کریئے تے ہور سے گاون جوں شاہ دا ویاہ اے۔ 
سوار دلی دوڑے پئی لہور بغاوت ہو ویسی باتشاہ کہیا، ’’چھڈ دیو‘‘ ملکہ سنیا اے ایہہ پُچھیا، ’’پئی دسو اوہ صاحب کرامات اے؟ سوہنا اے؟‘‘ سوار ہماتڑ مرید آہے آپ۔ 
اوہناں آکھیا، ’’ملکاں اوس تے نظر نہیں ٹھہردی اوہ جس ول ویکھے اوہ وی سوہنا تھی ویندا اے‘‘ ہر کوئی آپو آپنی دسے شاہ لال کھوہ چھڈیا۔ 
آن شاہی محلے کنجریاں کول ڈیرہ لایا۔ 
کنجریاں گاویں گیت آپدے۔ 
شرابی پاپی لوکیں جان تے توبہ کر کے شاہ دے گاون گاندے گھر آون ’’ہیرا منڈی حج اے‘‘ کسے گاون بنایا، ’’شاہاں پاپ دھون دا چج اے‘‘ شاہ دے دربارے ہندو مسلمان تے آہیا کوئی نہ۔ 
ہُن نیک بد نہ رہیا کوئی۔۔۔ 
لوکیں ’’لوک جُڑے باتشاہی ٹُٹے‘‘ جوں اکھان اے۔ 
باتشاہ حکم دِتا خفیہ نوں پئی مار چھوڑو۔ 
اوہناں رات آپ نوں پھڑ مشکاں بنھ قلعے دی کدھیوں سٹیا۔ 
تِنے پیادے انھے ہو گئے۔ 
شاہ نوں سٹ کے مگرے چھالیں مار گئے جُوستی ہو گئے۔ 
جد ست لکھ مخلوق جنازے آئی تے بھاگ شاہ تے مر گیا آہیا دَہ دِن پہلوں، مادھو شاہ دے جنازے اگے آہیا۔۔۔ 
اکھیں اتھرواں دِیاں لڑیاں۔ 
جنازے تے ساری خلقت گاویں بوہڑیں وی اج بوہڑیں سائیں سائیں وے، سانُں بھُل نہ جائیں جس ڈِٹھا اوہ عاشق مادھو دا ہویا اوس دِن۔ 
رہندیاں گلاں تد بنیاں۔ 
مادھو آہیا سوہنا دُوجا عکس سوہنے دا لوکاں آپ دے مُکھ شاہ دا مُکھ ویکھنا۔ 
باتشاہ دیاں بندیاں شاہ جہانی جھُوٹھاں ایہہ دُھمائی پئی چھوکرا آہیا شاہ دا۔ 
پر نہ لہور نہ قصور کسے گل کوئی سننی۔ 
گاون شاہ دے گاون۔ 
دَو ورھے سکال ہویا شاہ حسین نہ بوہڑیا ’’آؤ لوکو کرو دُعا کوئی ہور حسین نہ ہووے‘‘ سرائیکی زبان اِچ کہیں علاقے کوں وسیب آکھیا ویندے۔ 
جیویں جو سرائیکی وسیب ، یا سارے پنجاب کوں اساں اپنا وسیب آکھ سگدے ہیں۔ 
پنجاب اپنی ثقافت دے سارے رنگاں نال ہک طویل عرصے توں آباد ہے، بلکہ پنجاب نے ہک بھلے مانس پُتر آلی کار، اپنے وسیب دے سارے ثقافتی رنگ سنبھال کے رکھے ہوئین۔ 
ایں ثقافتی ورثہ اِچوں ہک سُہنی تے انمول شئے وساکھی وساخی ہے۔ 
لہجے تے تلفظ دی تبدیلی نال پنجاب دے بعض علاقیاں اِچ ایکوں وساکھی تے بعض علاقیاں وِچ وساخی بولیا ویندے۔ 
بولی تاں محض اظہار دا ذریعہ ہے لیکن وساکھی ہر علاقے اِچ بھر پور انداز اِچ منائی ویندی ہے۔ 
کجھ لوکیں دا خیال ہے جو وساکھ عربی زبان دے لفظ ’’وثاق‘‘ توں نکلیے جیہدا مطلب’’مِل بہون‘‘ آکھیا ویندے۔ 
پر سردار سعد اللہ خان کتھران؂ دے موجب اے لفظ، اساڈے وسیب اِچ عربی زبان متعارف تھیون توں وی پہلے رائج ہے ۔ 
جڑاں جو سئیں امان اللہ کاظم ؂دے مطابق وساخی ہندوواں دی رسم ہے۔ 
وساخی، ایں وسیب تے کڈاں توں منائی ویندی ہے، واقعی قابلِ غور گالھ ہے۔ 
وساخی دا مہینہ اپریل توں شروع تھی کے مئی تک راہندے۔ 
بہوں سارے علاقیاں اِچ وساخی، اپریل کوں منائی ویندی ہے۔ 
وساخی منڈھ قدیم توں ہک موسمی تہوار دے طور تے منائی ویندی پئے۔ 
انہاں ڈینہواراں نہ صرف کنک دی فصل پک کے تیار تھی ویندی ہے، بلکہ پُھل وی اپنے جوبن تے ہوندن۔ 
لوک گنے دی فصل وی چا، چُکے ہوندن۔ 
اَہدن،جو جیدے گھر دانے، اوندے کملے وی سیانے، مالی خوشحالی کملیاں کوں وی سیانہ بنا ڈیندی ہے۔ 
لوک ایں موقعے تے ہک بئے کوں پُھلاں دے تحفے پیش کریندن، قدیمی زمانے اِچ جڈاں جو لوک دیوتا دیوی دے بچاری ہوندے ہن۔ 
مندراں اِچ ونج کے پُھل چڑھاون ہا۔ 
تے دیوتا دیوی نال اپنی عقیدت دا اظہار کرن ہا۔ 
ماضی اِچ لوک وساخ دے مہینے اِچ فصلاں چا کے مختلف جِنساں کوں مِلا کے، مٹھا یا سلونا بھت پکاون ہا، تے رل مِل بہہ کے ہک بئے نال خوشی دا اظہار کرن ہا۔ 
پر ہک عرصے توں وساخی ہک نویں رنگ نال منائی ویندی پئی اے۔ 
جیویں جو گلدستے اِچ موجود مختلف رنگاں دے پُھل گلدستے دی خوبصورتی اِچ اضافے دا سبب بنڑدن، ایویں ای وساخی دے مختلف رنگ ایندے سُہنپ اِچ وادھے دا موجب بنڑدن۔ 
ہُن وساخی، ہک میلے دا ناں شمار تھیندے۔ 
وسیب دے لوک ایکوں وسیع تر پیمانے تے منیندن۔ 
کئی علاقیاں اِچ وساخی ترائے ڈینہہ تک منائی ویندی ہے۔ 
وساخی دے موقع تے ڈانداں دی دوڑ، پہلواناں دے درمیان کُشتی ، گسنی پکڑن، ریچھ کُتے دی بھیڑی، دوڑ، کبڈی، والی بال، نیزہ بازی، مشاعرہ تے محفل موسیقی اہم لوازمات شمار تھیندن۔ 
وساخی دے موقعے تے جانوراں کوں سُہنا بنا کے پیش کیتا ویندے۔ 
وساخی دے موقعے تے بجھن آلے ڈاند، ہک نویکلی سج دھج رکھیندن۔ 
ایویں ای کھاڑے اِچ کُشتی لڑن آلے پہلوان آپنے آپنے انداز نال کھاڑے اِچ آندن، وساخی چونکہ چیتر توں بعد دا مہینہ ہے۔ 
اتے چیتر طبیعتاں کوں بھاہ لا ڈیندے ، ہر بندہ آپنے آپکوں بنا سنوار کے ٹردے ہندا وساخی تے ایندا اظہار وسیع تر پیمانے تے نظر آندے۔اگر 
ایں موقعے تے بارش وی آونجے، تاں لوک ایں بارش وچ وی ایویں محسوس کریندن، جیویں جو بھاہ اِچ سڑدے پئین۔ 
وس پئی بدلی کالڑی، ٹوبے تارم تار رُت رنگیلڑی ساوڑی، بوٹیاں دے گل ہار مشک مچی من بھاونی، اکھیاں بدھی تار گُھل پئی ہیل ملووڑی، لگے چھوڑے پاڑ شالا سُنج اساڈری، تھیوے باغ بہار سلیم احسن ’’وساکھی دا میلہ ساڈی مجلسی زندگی نال تعلق رکھدا اے‘‘۔ 
پنجاب دا وسیب عمومی طور تے معاشی تے سیاسی مسائل دا شکار رہ گئے۔ 
سرائیکی وسیب دی محرومی دا انداز، ایں وسیب دا مطالعہ کرن توں بعد ای لایا ونج سگدے۔ 
پر پنجاب دا وسیب مل بہون تے خوشی مناون دا کئی موقعہ وی ضائع نئیں کریندا۔لہٰذا 
وساخی دے ڈینہاں اِچ وسیب دے گھبرو، رل مِل کے جھمراں پیندن۔ 
رل مِل کے گیت گایندن۔ 
جُھمر اِچ گیت دا کئی مصرعہ پڑھا ویندے۔ 
؂ بازار وکاندی پِنڈ وے تیڈے بُت وچ ساڈی جِند وے وساخی دے ڈیہناں اِچ لوک شادی دی تریخ رکھیندن۔ 
لوک آپنیاں منتاں پوریاں کرن لئی پیراں دے مزاراں تے حاضری ڈیندن۔ 
ٹہراں گایندے ویندن ۔ 
وساخی دے موقعے تے تھیون آلی محفل موسیقی دی آپنی چس ہوندی اے۔ 
کہیں وڈے گلوکار توں علاوہ وسیبی شوقیہ گلوکاراں دا آپنا سُرتال ہوندے۔ 
پر جے رات تے پچھلے پہراں اِچ جئیں ویلے کہیں سچے عاشق دی زبان تے اے بول آندن تاں اُتلا ساہ اُتے تے تلواں ساہ تلے رہ ویندے، جو دل تانگھ تانگھے اللہ جوڑے سانگھے سنجناں دا ملناں مشکل مہانگے یا بھانویں جانیں تے بھانویں نہ جانے میڈا ڈھول جوانیاں مانے بول سُن تاں بہوں سارے لوک آپنے و ساخاں تے اُٹھ باندھن اتے آپنے آپنے عشق دی جوت جگا کے، دھمی کرڈیندن۔تاہم 
پِڑ تے بجھدے ڈانڈ، نیزہ بازی کریندے نوجوان، دنگل، اُٹھاں دی دوڑ، چڈول، موت دا کھوہ، چڑیا گھر، تھیڑ تے سرکس، اج وساخی دی شان کوں دوبالا کریندے پئین۔ 
اتے جدید زندگی دا اظہار نہ نبڑدے پئین۔ 
پر جے تئیں وسیبی جلیبیاں گھِن کے گھر نہ ونجن، وساخی نئیں نبڑدی، تے جے مرد جلیبیاں دے نال نال تریمت کیتے ونگاں وی گھِن آوے تاں تریمت کوں آون آلی وساخی تئیں، ونگاں دا جھنکار، سُنڑیندی راہندی ہے۔ 
حوالے ۔ 
سردار سعداللہ خان کتھران، مصنف پہلی وڈی سرائیکی لغت۔ 
سرائیکی ریسرچ سنٹر ملتان۔ء 
۔ 
امان اللہ کاظم ۔ 
مصنف کن بر۔ 
شوکت مغل، سرائیکی نامہ۔ 
جھوک پبلیشرز ملتان۔ 
وڈا صاحب چُھٹی تے سی، ایس کرکے اوہدی کرسی تے میں بہہ گیا۔ 
سگوں لمّا ای پے گیا۔ 
کرسی ای ایس طرح دی اے کہ بندہ چنگی طرح ڈھو لا لوے تے لَمے پین نالوں گھٹ محسوس نہیں کردا۔ 
تھوڑے چِر مگروں ای مینوں نیندر آؤن لگ پئی۔ 
میں اپنا آپ سنبھالیا تے ڈھو چھڈ کے بہہ گیا۔ 
بڑی حیرانی ہوئی کہ مینوں تے کدی رات نوں چھیتی نیندر نہیں آئی، بڑیاں کوششاں نال ڈھائی تن وجے سَونا۔ 
پر اج چِٹے دن ای۔۔۔۔۔۔؟ 
اوہ وی دفتر وچ ۔۔۔۔۔۔؟ 
اپنے آپ تے یقین جیہا نہ آیا تے میز دے دراز چوں شیشہ کڈھ کے ویکھن لگ پیا۔ 
مِنٹ کو اپنیاں اکھاں وچ ویکھیا تے شیشہ موہدا رکھ دتا۔ 
مینوں سمجھ آگئی سی کہ ایہہ نیندر صرف ایس کرسی دا کمال اے۔ 
پر میرے تے ایڈی چھیتی کرسی دا اثر کیوں ہوگیا۔۔۔؟ 
دماغ وچ کُھرک جیہی ہون لگ پئی۔ 
سوچیا کہ چاہ پینی چاہیدی اے۔ 
میز دے ہیٹھلے پاسے لگا ہویا چِٹا بٹن نپیا، بیل تاں ہوئی پر اوہ نہ ہویا جو میں چاہناں ساں۔ 
فیر بٹن نپیا تے واہوا لمی بیل دتی پر اپنا مقصد نہ پا سکیا۔ 
ہاں۔۔۔ 
ایس بیل تے میں شیشے دے بوہے تھانی اوہ منڈا باہر نوں جاندا ضرور ویکھیا جیہڑا وڈے صاحب دی ہلکی جیہی بیل تے فٹ حاضر ہو جاندا اے۔ 
میں فیر بٹن نپن لگا ساں کہ میرا ہتھ کنب گیا تے بیل دی نمھی جیہی آواز تار تے بٹن وچ ای پَھس کے رہ گئی۔ 
اوہ دفتر دا بوہا کھول کے ٹہلدا ہویا اندر آگیا تے میں اوہنوں ویکھدیاں ای نیویں سر کرسی توں اُٹھ کے نال ای پے ریکسین دے صوفے تے بہہ گیا۔ 
اوہ میرے ول ویکھ کے اُچی اُچی ہس رہیا سی پر آواز نہیں سی آرہی۔ 
بس اوہدے شرارتی تے مغرور جیہے چٹے دند دِس رہے سن۔ 
میتھوں ایہہ گونگا ہاسا برداشت نہ ہویا تے میں دفتر چوں نکلن دی کیتی۔ 
ایہہ بھاویں صاحب نہیں پر صاحب دا وی صاحب اے۔ 
اینا پڑھیا لکھیا وی نہیں تے عقلوں وی اُکا پیدل، بس وڈے صاحب دا کجھ لگدا اے۔میں 
باہر سٹرک تے آگیا۔ 
سامنے ای ناصر باغ دِس رہیا سی، بِن سوچے سمجھے ای اودھر نوں ٹر پیا۔ 
سِر کجھ بھارا جیہا ہو رہیا سی تے اکھاں اگے وی جالا جیہا آؤن لگ پیا۔ 
باغ وچ آیا تے پِپل تھلے صاف جیہی اک گھاء دی ٹِبی ویکھ کے لما پے گیا۔ 
جی کردا سی سوں جاواں پر نیندر نہیں سی آؤنی، نالے انج باغ وچ سونا وی نہیں چاہیدا ، سنیا ایں ایتھے جیب کترے پھر دے رہندے نیں۔ 
سمجھ نہیںآؤندی ایہہ جیب کترے کیویں کم وکھا جاندے نیں ایس باغ وچ، اینیاں لوکاں دے ٹُردیاں پھردیاں وی سُتے بندے دی جیب صاف کر جاندے نیں۔ 
ایہہ سوچاں سوچدا اکھاں میٹ کے لما پیا ہویا ساں کہ میرے کولوں کسے دے لنگھن دی آواز آئی، اِنج ای جس طرح کوئی جان بُجھ کے پیراں دی آواز نال اپنے لنگھن دی خبر دے رہیا ہووے۔ 
میں ویکھیا کہ اک کالا جیہا بندہ اپنے نالوں کجھ گھٹ میلے لیڑیاں والا، سربھواں کے ایدھر اودھر تے نالے میرے ولّے ویکھدا ہویا جارہیا اے۔ 
میں فیر ادھیاں کو اکھاں میٹ لئیاں تے اوس پاسے نوں مونہہ کر لیا جدھر اوہ بندہ جارہیا سی۔ 
چونہہ کو کنالاں دی وِتھ تے اک بوڑھ اے، اوہ بندہ بوڑھ ہیٹھاں لما پے گیا تے میں وی اوہدے وچ دلچسپی لینی چھڈ دِتی۔ 
سگوں دوجے پاسے نوں مونہہ کر لیا۔ 
میرا دھیان پپل دے مُڈھ ول ہویا جتھے اک گاہلڑ اپنے نِکے نِکے ہتھاں وچ مکئی دا دانہ پھڑ کے کھاندا ہویا بڑا ای سوہنا لگ رہیا سی۔ 
نال ای کجھ پِھپھرے دیاں بوٹیاں پئیاں ہویاں سن جیہناں نوں ویکھ کے اکھّاں نوں اک جھٹکا جیہا لگا۔ایہناں 
بوٹیاں دا رنگ انج دا کیوں ایں۔۔۔۔۔۔؟پِھپھرا 
تے لال گلابی جیہا ہوندا اے، کِتے ایہہ کلیجی تاں نہیں؟ نہیں کلیجی نہیں ہوسکدی ، صدقے دے گوشت واسطے پِھپھرا ای سٹیا جاندا اے، اُنج گرمی نال اِنج دا ہویا پیا اے۔ 
ویسے صدقے دے گوشت پاروں پِھپھرا ای کیوں سٹیا جاندا اے؟ میں اپنے آپ نوں ای سوال جیہا کیتا تے جواب ملیا، سستا جو اے۔ 
نہیں۔۔۔۔۔۔ 
ایہہ تے اک عام جیہی گل اے۔ 
کوئی ہور وجہ ۔۔۔ 
ہور وجہ فیر ایہہ ای ہو سکدی اے کہ اسیں گھراں وچ پِھپھرا اوس زنانی نوں کھوانے آں جیہدا نیانا بھکھا رہندا ہووے۔ 
ایہہ صدقے وچ پِھپھرا وی خورے ایسے کرکے ای کہ اِلّاں کاواں دے بچے بھکھے نہ رہن ۔۔۔۔۔۔ 
کیہ مطلب ؟ اِلّاں کاواں دا دُدّھ لاہون واسطے سٹیا جاندا اے۔ 
ہوسکدا اے۔۔۔ 
پر ایہہ جانور تے آنڈے دیندے نیں ایس گل دے جواب وچ میرے اندروں کوئی اُچی ساری ہس کے ہولی جیہی بولیا ’’ ایتھے کون ویہندا اے کہ کوئی آنڈے دیندا اے یاں بچے۔‘‘ 
میں ایس گل نوں مذاق وچ ٹالدیاں ہویاں اوہناں بوٹیاں ول واہوا گوہ نال ویکھن لگ پیا۔ 
ایہناں دا رنگ بالکل اوس بندے ورگا سی جیہڑا جھٹ پہلوں میرے کولوں لنگھیا تے پرانہہ بوڑھ تھلے لما پے گیا سی۔ 
پتا نہیں کیوں میں اوہناں بوٹیاں وچ اوس بندے دا نقشہ ویکھن لگ پیا۔سگوں 
نظراں نظراں وچ اوہ کِھلریاں ہویاں بوٹیاں جوڑ کے اوہدے ورگی اک شکل بنا لئی۔ 
اینے وچ کسے نے مینوں ہولی جیہی آواز دِتی جیویں کسے توں چوری ہووے۔ 
میں آواز دین والے ول ویکھیا تے اوہنے نظراں نال ای میرا دھیان بوڑھ ہیٹھاں لمے پئے اوس بندے ول کرایا، اوہوای بندہ جیہڑا میرے کولوں لنگھ کے گیا سی تے ہن مینوں اوہدی شکل بوٹیاں وچوں دِس رہی سی، اوہ اک ہور بندے دے نال ای لما پیا دُوروں تے اِنج لگدا سی جیویں سُتا پیا اے پر اک ہتھ نال کول پے بندے دی بوجھی پھرول رہیا سی۔ 
اسیں دوویں ایہہ ماجرا ویکھن لگ پئے جد اوہ جیباں پھرول ہٹیا تے اسیں موقعے تے چلے گئے اوہنوں تے کجھ نہ آکھیا، اوس بندے نوں اٹھایا جیہدیاں جیباں پھرولیاں گئیاں سن۔ 
اوہنوں دَسیا کہ تیرے نال ایہہ واقعہ ہوگیاا ی، اپنیاں بوجھیاں چیک کر، اوہ بولیا کہ جناب میریاں بوجھیاں وچ ہے ای کجھ نہیں سی۔ 
حیرت والی گل ایہہ کہ اوہ کالا چور اوتھے ای لما پیا سون دی اداکاری کردا رہیا۔ 
میں اوہنوں پیر نال ہلایا پر اوہ نہ جاگیا۔ 
ہور ہلایا تے آکھیا، اُٹھ پو جواناں اسیں تینوں اُتوں پھڑ لیا اے، ہُن ایتھوں اُٹھ کے فٹا فٹ نکل جا، نہیں تے ۔۔۔۔۔۔۔۔۔ 
میری ایس گل تے نالدے بندے نوں کجھ غصہ جیہا آیا۔ 
ایہنوں پُلس نوں دینے آں نکل کدھر جاوے؟ میں اوہنوں سمجھایا کہ نہیں یار دفع کر سُو پرانہہ۔ 
نال ای میں اوہنوں فیر واہوا ہلایا تے اوہ پاسا موڑ کے فیر سوں گیا۔ 
کیہ سانوں بیو قوف بناون ڈیہا ایں؟ میرے نالدے نے اوہنوں ٹُھڈا مارنا چاہیا پر میں اگے لت کر دِتی۔ 
بھاء چور جی اٹھ پوؤ ایویں غصہ نہ چڑھاؤ لوکیں مارن گے تہانوں یاں پلس نوں دے دین گے فٹا فٹ ایتھوں دفع ہو جاؤ۔ 
میں اوہدی بانہہ پھڑ کے مخولیا جیہے انداز وچ سمجھایا پر اوہ نہ منیا بڑا غصہ چڑھیا کہ نالے چور نالے چتر۔ 
میں اوہنوں گلمیوں پھڑیا تے اٹھا کے بہا دِتا، اوہ اک جھٹکے نال اُٹھ کھلوتا۔ 
قمیض دے بیِڑے پہلوں ای کُھلے ساسُو یاں خورے ہے ای نہیں سن، چھیتی نال قمیض لاہ کے رکھدیاں ہویاں اپنے مونہہ چوں پَونی کو انچی دا بلیڈ دا ٹوٹا کڈھ کے اپنی دھون دے دوہاں پاسے مار دا ہویا بولیاآ ایدھر تیری۔۔۔۔۔۔ 
میں تیرے مونہہ تے باراں ٹہنی واہ دیاں گا، آ تیری ۔۔۔۔۔۔ 
اوہدے ہتھ وچ بلیڈ تے اکھّاں وچ وحشت ویکھ کے میں گھبرا کے پچھانہہ ہٹ گیا۔ 
میں ڈریاں اکھاں نال اوہدے کالے جُثے ول ویکھن لگ پیا۔ 
اوہدی دھون دے دوہاں پاسیوں رَت دیاں دو لائناں جیہاں اوہدی ہک تے آچکیاں سن جیہناں دا ڈِھڈ ولے سفر جاری سی پر بڑا ای ہولی ہولی تے جھٹکیاں نال، بالکل اِنج ای جیویں کوئی روکے چپ کیتا ہویا بال حالی ہٹکورے لے رہیا ہووے۔ 
کالے جُثے تے ان گِنت زخماں دے اُبھرے ہوئے نشان جیہڑے اوہدے باقی ماس نالوں کجھ گھٹ کالے، مینوں گھورن لگ پئے ۔ 
جی کیتا کہ ڈر کے چِیک ماردیاں پر میں اِنج کرنا ٹھیک نہ سمجھیا۔ 
اینے زخماں دے نشان؟ خورے پہلوں وی ایہنے کِنی واری ایہہ تماشا کیتا اے۔ 
ایہناں زخماں دے نشاناں دا رنگ مینوں واہوا ویکھیا ویکھیا جیہا لگا، جیویں پَونا کو گھنٹا پہلوں میرا اجیہے رنگ نال واہ پیا ہووے۔ 
دماغ تے بھار پایا تے چیتا آیا کہ ہاں۔ 
وڈے صاحب دی کرسی دا رنگ ایس طرح دا اے۔ 
ہن اوہ اپنیاں ڈاہڈیاں مَیلیاں اکھاں پورے زور نال کھول کے بلیڈ دا ٹوٹا وکھاندیاں ہوئیاں گاہلاں کڈھ رہیا سی۔ 
آ ہن ایہدھر میں تیری ۔۔۔۔۔۔ 
تے میں پچھلے پیریں ٹُردا ہویا اوہدے توں جان چھڈا رہیا ساں۔ 
فیر میرے نالدے بندے نے ہمت کیتی تے میرا ہتھ پھڑدا ہویا بولیا ایہنے انج نہیں کھلونا۔ 
آ پلس والا نال ای کھلوتا اے، اوہنوں سدئیے اسیں سپاہی ول ٹرپئے تے سپاہی نوں وی خورے پتا لگ گیا، اوہ ساڈے ول ٹرپیا۔ 
پر اوہ ساڈے کول نہیں سی آسکدا تے نہ ای اسیں اوہدے کول کیوں جے اسیں باغ دے اندر ساں تے اوہ باہر سڑک تے۔ 
وچ اک کندھ سی، لوہے دے موٹے سریاں دے نال بنی ہوئی اک بڑی ہی پکی کندھ، جیہدے دوجے پاسے بندہ ویکھ تے سکدا اے، اپڑ نہیں سکدا۔ 
جے کوئی ایہہ کندھ ٹپن دی کوشش کرے تے زخماں توں تے بھاویں بچ ای جاوے، لیڑے ضرور پڑو ا بہندا اے۔ 
خیر اسیں سپاہی دے کول جاکے کندھ تھانی ساری گل دس دتی تے اوہ بولیا چھڈو پر انہہ دفع کرو سُو۔ 
ایہہ تاں تِن سو دولگے پھردے نیں، کیوں مدعا پواؤنا جے اپنے تے،اسیں تاں آپ ایہناں توں جان چھڈاؤنے آں۔ 
اُنج مینوں تے پہلاں ای اوہدے تے ترس آرہیا سی۔ 
میں بڑے ہر کھ نال دھون بھواں کے اوہدے ول ویکھنا چاہیا پر ہن اوہ اوتھے نہیں سی ہیگا۔ 
اوہ کدھر گیا کالا چور؟ اسیں اک دوجے دے مونہہ ول ویکھن لگ پئے تے دو کو منٹ اوہدے بارے گلاں کرن توں بعد اپنی اپنی راہ پے گئے۔ 
میں ٹردا پھردا اوسے پپل تھلے ای آگیا۔ 
پپل دے مُڈھ نال حالے وی اوہ پِھپھرے دیاں بوٹیاں پئیاں ہوئیاں سن پر ہن اوہناں دا رنگ پہلوں نالوں وی کجھ بھیڑا پے گیا سی۔ 
جیویں اگے نالوں چوکھیاں کالیاں ہوگئیاں ہوون۔ 
پتا نہیں سچ مچ ای بوٹیاں دا رنگ بدل گیا سی یاں فیر خورے میں ہُن بوہتا نیڑیوں ویکھ رہیا ساں۔ 
پنجابن ۔ 
موبائل فون بابت دلانے میرا حق گھیو دی چُوری، تے میرا وسریا وساریا مقام کاں میرے چنگے لائی جی مدعا علیہ فریق ولّوں میری حق تلفی دا سلسلہ نہ مُکدا ویکھ کے تے ایس وسیب وچ میرا منیاں پرمنیاں مقام تے عرفی حیثیت نُوں بھُل بھُلا جاون تے میں دعویدار ہاں، جے میں بھلا کسے تعارف دا محتاج ہاں؟ تے میری پہچان وچ کیہڑا شک اے۔ 
ایہہ میرا تے ایس جُوہ دیاں مٹیاراں دا سانگا اَج دی گل تاں نہ ہوئی۔ 
ایتھوں دیاں واسی ویناں جدوں ایتھے جھوکاں لائیاں، وَسّوں کیتی، بھیناں بدھیاں نے بہکاں بنایاں، تاں میں وی اوسے دیہاڑے دا، ایہناں دیاں بنیریاں تے بہہ کے ایس مٹیار دے ڈھولے، ماہئیے دیاں مُہاراں موڑن تے آون دیاں اگیتریاں، خوشخبریاں سناؤندا آ رہیا ہاں۔ 
میں جدوں ایس دے بنیرے تے بہندا تاں ایس نڈھی نوں چَن چڑھ پوندا، اوہ گھیو دی چوری کُٹ کے مینوں اُڈیکدی تے ہُسڑ کے سدّ مریندی۔ 
’’آ وے کاواں، تینوں گھیو دی چُوری پاواں‘‘ جس گھر دے بنیرے میں لَوندا، اوتھے عید ورگی خوشی ہو جاندی۔ 
ہجر تے برہوں دے ستائے لوکی، مینوں آپدے ہجر دے چچلاندے تے چماندے پھٹّاں دی مَلہم سمجھدے۔ 
جج جی تسیں اندازہ کرو جے ہجر وچھنیاں نوں میں محبوباں دے آون دیاں خبراں سناؤن آلا کیڈا پیارا لگدا ہو ساں۔ 
ایہہ جے ہِک زمانہ ہا، جے پیکے دیس توں دور وسیندیاں دھیّاں بھیناں سالاں بدھی پیکیاں دے مونہہ نوں ترسدیاں رہندیاں تے اوہ لمّے ہجر فراق توں ہسڑ کے آکھدیاں اُڈ وے کاں تینوں چوری پاں کیہ اَج میری آؤندی پئی اے ماں؟ انج جدوں ایہہ مٹیاراں ترنجن وچ چرخڑے دی گُھوکر دے نال نال آپدے دور وسیندڑے سجناں نوں یاد کردیاں تے اوہناں دے اندر ہک طوفان جیہا چھلّاں مارن لگ پوندا تے مُڑ سُچے لوک گیتاں دا ہِک بھنڈار لگ جاندا، ایہہ سلسلہ صدیاں توں چلدا آیا اے تے لوک ورثہ ودھدا رہیا، میں ایہناں ہجر وچھنیاں دے نال لگیاں نبھاندا آیا، خوشخبری سناؤن میری فطرت اے، میں آپدی ایس رِیت نوں مرن نہ دتا تے ایہدے مقابلے وچ پنجابن نے وی میرے کارن گھیو دیاں چوریاں کُٹن اپنا وطیرہ تے رِیت بنا لئی۔ 
ایہناں جُوہاں وچ چُوری رانجھیاں دا حق ہوندی ہائی یاں کاں دا، پر میں ایہہ یقین نال آکھ سکناں جے ایتھوں دیاں رانجھیاں نوں اینی چُوری نصیب نہیں ہوئی جِنّی مینوں، ایتھوں دیاں ہیراں تاں گینویں دینہہ رانجھیاں نوں چُوری کھوائی، اوہ وی چوری چھُپّے، میں تاں صدیاں توں کھاندا آ رہیا ہاں۔ 
چُوری تے کاں تاں ’’لازم و ملزوم‘‘ ہن، جتھے کاں اوتھے چُوری۔ 
میں جیہڑے گھر جاندا، برہوں مارے پہلوں ای اُچیچی چُوری کُٹی بیٹھے ہوندے۔ 
ویلے دی بھاجڑ پئی رہی، کچیاں چھڑکاں دی تھاہریں پکّے گولے بن گئے۔ 
پرانے لدیاں، اُٹھ گھوڑیاں دی تھاں لاریاں تے کاراں لے لئی۔ 
مُکھاں پدھّاں دیاں سُنگڑ گئیاں، مہینیاں تے دیہاڑیاں دی واٹ گھنٹیاں وچ مُک مکا جاندی اے، تھاہرے بتھاہرے ٹیلی فون لگ گئے تے مُڑ لوکی چِٹھیاں پاونا وی بھُل گئے۔ 
لَمّے وچھوڑے، برہوں تے فراق دا تاء وی گھٹدا گیا، سجناں دیاں ملاقاتاں سوکھیاں ہو گئیاں تے مُڑ ایس مٹیار نوں میرا چیتا وی بھُلّن لگ پیا۔ 
میری لوڑ گھٹی تاں مُڑ ایس میرے کان چُوری کُٹنی وی بند کر دتی، ایہنوں میرے صدیاں دے سانگے بھُل گئے، پُرانی رفاقت وی یاد نہ رہی اے، چُوری تاں چُوری ایہنوں سُکّے ٹکّر دا گرانہہ وی بھارو لگن لگ پیا اے۔ 
انج لگدا اے جے ایہہ یاریاں تے بلپّے وی لوڑاں تے ضرورتاں دا تبادلہ نیں۔ 
ایس چھوہر نوں ازلی لگّی نوں تروڑن تے مینوں پوجھُن بنا کے سُٹن تے ذرا وی ترس نہ آیا۔ 
ہُن میرا کائیں کائیں کرنا وی ایہدے کَنّاں تے بھاری ہو گیا اے۔ 
ایہہ ہُن مینوں ہیٹھلا پَتر جوار دا سمجھن لگ پئی اے۔ 
اوڑک میرے نال ایہہ ہویا اے جے میں ہُن ایہدے گھر دے بنیرے تے بہنا ہاں تاں ایہہ پٹاکے مار مار مینوں اُڈا دیندی اے تے مُڑ میں مجبور ہو کے جے کھیتاں وَل مونہہ کراں تاں اوتھے وی ٹھاہ ٹھاہ، مینوں اُڈاون کارن ہُن پٹاکیاں دی تھاہریں، سچی مُچی دیاں تُپکاں تے بندوقاں آ گئیاں ہین۔ 
جج جی میں تاں پرانے سانگے تے بلپّے نُوں روندا روندا، تے بھلیاں توں بھلی لاج دی آس رکھدا رکھدا ہُن آپدی جان نُوں خطرے وچ محسوس کرن لگ پیا ہاں۔ 
میرے کارن چُوری کُٹدیاں کُٹدیاں گھیو نال تر ہو جاون والیاں اُنگلیاں ہُن بندوق دے گھوڑے تے ہین۔ 
انہونی ایہہ ہوئی اے، جے مینوں پیار نال سدّ مارن آلی زبان وچوں ہُن۔ 
’’ایہہ اکثر کھپیندا اے سجن کوئی نہیں آؤندا کسے دینہہ میں کوٹھے تاں کاں مار گھتنا اے۔‘‘ 
جیہے فقرے نکلن لگ پئے نیں۔ 
میرے تے ہوائی فائرنگ تاں ایس پنجابن دا شُگلا بن گیا اے۔ 
ہُن میں جاواں تے کدے جاواں، ہر پاسے برود دی بو تے سارے دیس وچ ٹھاہ ٹھاہ اے۔ 
ہن میرے سجناں دے اوہ گھر جیہناں دا میں ہار سنگھار تے زینت ہوندا ساں اوہناں گھراں کاں مار کے تے آپدی چھت تے ٹنگ کے ایہہ ہوکرا دے چھڈیا اے جے ’’ایہہ گھر کاں مار ہین، جے ہُن کوئی کاں پرانی یاری دی ہڑک لے کے ایدھر آیا تاں اوہدا وی ایہو حشر ہووے گا۔ 
میں کوئی بال تاں نہیں، ہزاراں ورھے میری حیاتی اے، یاریاں لگدیاں تے ترٹدیاں وی ویکھیاں ہین پر سجناں نُوں مار کے کسے اُلٹا نہیں لٹکایا ہا۔ 
ایس اوڑکن نال بھلا ہُن کون یاری لیسیں۔ 
ایس تاں آپدا بھدھرکا کڈھ چھڈیا اے۔ 
میں تاں لجپال سمجھ کے ایہدے لَڑ لگا ہاسوں پر ایہہ تاں پیار دی بازی اِنج ہاری اے جے ایہدے پلّے تاں چھکّے دیاں کوڈیاں وی نہیں رہیاں۔ 
ایس تاں آپ نُوں لیک لا چھڈی اے۔ 
جج صاحب جی ایہہ وسیب کاں دے عمل، کردار تے دانائی دیاں قائم کیتیاں مثالاں دیاں ریساں کردا تے سبق لیندا آیا اے۔ 
تساں وی ’’تھرسٹی کرو‘‘ دی کہانی یاد کیتی ہو سی۔ 
بندہ میری دانائی تے سیان پوہ دیاں مثالاں دیندا آیا اے۔ 
پر ہُن مینوں مار مکا چھڈیا گیا اے۔ 
’’اُڈدا کاں جاندا، سجن مَریندے نیں، بن موت دا ناں جاندا‘‘ بھاویں سائنس تے ٹیکنالوجی دے میدان وچ جِنّاں مرضی اگانہہ نکل جاون پر چنگیاں قوماں آپدیاں رِیتاں تے قدراں نُوں وی سینے نال لائی رکھدیاں نیں۔ 
بھاگاں بھریو ہُنے تھوڑے چِر پہلاں ’’موبائل فون‘‘ ناں دے ہک پرجُوہے ’’ڈھول‘‘ دے ایتھے آؤن تے ایہنوں ویکھدیاں سار ای ایہہ مٹیار میری ازلاں دی یاری تروڑ کے اوہنوں دل دے بیٹھی اے۔ 
میرا جگرا اے جے اوہ میرے ساہویں، میرے ایس رقیب نُوں سینے نال لائی بیٹھی اے۔ 
ایہدے کولوں ہک پَل جدا نہیں پئی ہوندی، میرے کول پکّی رپورٹ اے جے موبائل ناں دا نواں سنگتی، ایہناں دے گھراں وچوں ارباں روپیہ سالانہ اکٹھا کر کے پردیس گھلی جاندا اے۔ 
ایس ’’ہیلو‘‘ سانوں اُجاڑ کے رکھ چھوڑیا اے۔ 
ایہہ دو چار مِٹھیاں مِٹھیاں گلاں تے لُڑھ گئی اے۔ 
انج ایہہ مٹیار آپدے دل نُوں سوز تے فراق تُوں وی خالی کر بیٹھی اے، کیڈی کملی اے۔ 
ہک مُٹھ چُوری دی تھاویں، آپدے نویں سجن موبائل نوں ارباں روپیہ دیونا قبول کر لیا اے، تے وچھوڑے دی وجہوں سجناں وچکار ودھن آلے چاء تے پیار دا وی تمّا چا چھڈیا اے۔ 
میری روایتی چُوری بند کرن دے نال نال ایہہ مٹیار میری شناخت تے حیثیت وی بھُل بھُلا گئی اے تے اوہنوں میرا مقام وی یاد نہیں رہیا، میرا حق میری جھولی گھتن دا پَوند فیصلہ کیتا جاوے۔ 
میرے صاحب ہُن میں عدالت دی توجہ ایس چھوٹے جیہے پردیسوں آئے موبائل شلونگڑے دے کرتُوتاں ول دوانا ہاں، پچھلے دیہاڑیاں اچ ہک وَسّوں وچ لوکاں ہک بندے نوں بھٹیو بھڑوے تے وچولے ہوون دا مہنا ماریا تاں اوس جواب دتا، ’’میری ہُن کائی حیثیت نہیں رہی، میری تھاہراں موبائل مَل لئی، ہُن ایہہ سارے کم موبائل پیا کریندا اے‘‘۔ 
ایہدے جتھے ڈھیر فیدے، اوتھے اِہندا غلط ورتن ایس وسیب نوں گھُن لگ جاون دی طرح اے۔ 
چور، ڈاکو، دہشت گرد تے دوجے مجرم لوک ایس موبائل راہیں، آپو وچ رابطے کر کے، وڈیاں وڈیاں وارداتاں پئے کریندے نیں۔ 
ایہہ گل سینہ ٹھپ کے آکھنا واں جے ایہہ موبائل ساڈی نویں نسل نوں کُراہے پاون وچ بڑا وڈا کردار ادا کر رہیا اے، ’’مِس کال‘‘ تے ’’ایس۔ 
ایم۔ 
ایس‘‘ راہیں پیار دے وَن سَونّے اشارے تے رمزاں ودھدیاں جا رہیاں نیں۔ 
ایہہ تاں چور اے، موبائل تاں گھر واڑن دا نہیں، ایہہ مویا موبائل تاں ساری ساری رات جوان جوڑیاں نوں سون نہیں دیندا۔ 
ایہدے بارے ساریاں گلاں عدالت وچ کرن دیاں نہیں، موبائل دے آؤن نال پریم ویاہ تے اُدھالے وچ بڑا وادھا ہویا اے، موبائل نال یاری لاون نِرا گھاٹے دا سودا اے۔ 
میں کاں دے آکھے لگو تاں دھیاں، بھیناں تے چھوہریں چھکریں نُوں موبائل دے نیڑے نہ جاون دیو، ایہہ پنجابن موبائل نال سانگا بنا کے ہجر فراق دے سوز تے لذّت توں وی ویہلی ہو گئی اے۔ 
انکھّاں تے غیرتاں آلے ایس وسیب وچ بُرائی وی ودّھی تے پُنگری اے۔ 
ایس لگی تروڑن دا گناہ وی کھٹیا تے مُٹھ چُوری بدلے دیس وچوں ارباں روپئے دے باہر جاون نوں قبول کر کے کوئی نفعے دا سودا نہیں کیتا۔ 
جواب دعویٰ پنجابن دا بیان شاناں آلے جج جی میں کاں دا مُقدّمہ تے دعویٰ سارے دا سارا بڑے دھیان نال پڑھیا اے، کاں جیڈا میرے تے بھریا تے بھکھیا ہویا اے، ایہدی کوئی ایڈی وجہوں تاں کائی نہیں۔ 
ایہہ سچ اے جے ایہدا میرے نال صدیاں دا سانگا اے۔ 
میں ایہہ وی مَننی آں جے کاں ساڈے وسیب دی ہک جانی پہچانی نشانی اے۔ 
کاں دا بڑا ناں اے، ایہدی روایتی عرفی حیثیت وچ وی کوئی شک نہیں، صدیاں تائیں ایس چُوری کھادی تے ساڈے بنیرے دا ہار سنگھار رہیا اے۔ 
جج صاحب میں کیہ کراں بھجدے، بدلدے تے منہ زور ویلے نُوں کون ٹھلّے، ڈَھلدے سورج تے کیہدا زور اے، آخر جھاڑاں تے رُکھّاں توں پیلے پَتراں ڈگنا اے تے نویاں نکلنا اے۔ 
کاں تاں کملا اے، ایس حقیقت نوں مَنن واسطے نابری اے۔ 
بھلا اِہندی ایہہ مرضی جے ویلا نہ بدلے تے سورج ہک تھاں تے ٹِکیا رہوے تے ہمیشہ ایتھے دیسی گھیو دو روپے سیر لبھّے، کیویں پوری ہووے؟ ایہہ کیویں ہووے جے ہُن وی ساڈا وسیب دُدھ ویچن نوں اُلاہما سمجھے، ایہہ گل وی ٹھیک اے جے میں اِہنوں صدیاں دیسی گھیو دی چُوری کھوائی، پر اودوں جدن مناں دُدھاں دیاں چاٹیاں وچ مدھانیاں دے گھر گھر گھُمکار سُنیندے ہاءِن۔ 
ہُن کدے مدھانیاں دا کھڑاک سنیا جے؟ سارا دُدھ تاں سویرے سویرے میری سَس دُدھ دی گڈی نوں دے چھڈدی اے، میں اِہنوں گھیو دی چُوری کتھوں دیواں، میرے تاں آپدے بال دہی تے مکھن نوں لوہ موئے نیں، کدی ماں دے مویاں بالاں دی دَہیں بند ہوندی ہائی۔ 
پر ہُن جیندی ماں آپدے جایاں جمیاں نوں دہی دیون توں مجبور اے، میں آپ مکھن تے دہی دے ناشتے نوں سِک موئی ہاں، بزاروں برگر منگا کے کھا لینی ہاں۔ 
بال وی ڈبل روٹی کھا کے سکولے ٹُر جاندے نیں۔ 
دیسی گھیو پنج سو روپے سیر نُوں گل گھتی کھلا اے۔ 
جج جی دیسی گھیو دی چُوری کاں دا حق نہیں ہا، بلکہ اوہدی مزدوری دی اُجرت ہائی۔ 
ایہہ مینوں پردیس گیاں سجناں دے آؤن تے واگاں موڑن دی خوشخبری سُنیندا تے میں ایہنوں ایس منتانے دی چُوری دے چھڈدی، ہُن میں ایہدے کولوں ایہہ کم لینا بند کر دتا اے، چُوری تے مزدوری کاہدی۔ 
بھجدا ویلا بڑا اگّے نکل گیا اے۔ 
جے میں ساری حیاتی کاں دی سوچ تے مرضی دی پابند رہی تے میں تاں بڑی پچھے رہ جاواں گی۔ 
دنیا پہلاں ای بڑی اگّے نکل گئی اے تے اسیں ایس دوڑ وچ پہلاں ای پھاڈی ہوون دے مہنے جھلدے پئے ہائیں۔ 
کاں نوں وی بدلدے ویلے دی حقیقت نوں من لینا چاہیدا اے، کدے کاں وی بڑی ٹھُک آلے تے سیانے ہوندے ہائن۔ 
چُوری کھاون آلا کاں صرف چُوری کھاندا ہا، گند نہیں پھرولدا ہا، اَج دا کاں گند دی بھری چُنج چُوری دے سُچّے چھنیں وچ پاون دا وی شوقین اے، انج کون کرن دیندا اے۔ 
گند کھاون آلے نوں چُوریاں کون دیوے۔ 
اَج ’’تھرسٹی کرو‘‘ دے کردار کرن آلے کاں ڈھوڈھیاں وی نہیں لبھدے، اَج دا کاں وچاری گھُگھی دا آہلنا وی ڈھاندا اے تے حج تے وی جاندا اے۔ 
اَج سائنس تے ٹیکنالوجی دے نال دوڑن دا ویلا اے، کاواں دے آکھے لگن دا نہیں۔ 
جناب عدالت کول وی بھجدے ویلے نوں ڈکن دا کوئی اختیار نہیں تے انسانی بھلائی لئی سائنس دیاں نویاں ایجاداں نوں روکنا وی عدالت دے وس وچ نہیں۔ 
کاں دے آکھے لگ کے موبائل فون ورگے سائنسی کرشمیاں تے پابندی لا کے، ایہہ سارا نیٹ ورک مُڑ کے کاواں دے سپرد کرن دی عدالت نوں وی کوئی قانون اجازت نہیں دیندا، نہ ایہہ ممکن اے، ایہہ دعویٰ بے سریائی تے کملیوے دیاں گلاں دا پلندا اے تے ایہہ کسے قانونی حق دے حوالے نال وی نہیں لکھیا گیا تے ایہو جیہے معاملے وچ کسے عدالت نے کاں دے حق وچ فیصلہ نہیں سنایا، نہ کوئی اتھارٹی موجود اے، دعویٰ خارج ہون دے قابل اے۔ 
موبائل فون دا بیان جناب جج صاحب میں آپدے بارے کاں دے بُسّے ہوئے خیال تے دلیلاں سُنیاں۔ 
میں ہک سائنسی عجوبہ ہاں تے انسان دی تخلیقی سوچ دا تحفہ، میں ہک حقیقت ہاں جیہنوں ساری دنیا منیا اے۔ 
لوکی میرے گاون پئے گاؤندے نیں، میں کسے دا رقیب ہاں نہ میں کسے دا محبوب کھوہیا اے، ایہہ کاں دی گندی سوچ اے، میں پوری دنیا سکیڑ کے انسان دے اگّے رکھ چھوڑی اے، جے کوئی میرا غلط استعمال کردا اے تے میرا کیہ قصور اے؟ بھٹیو تے بھڑوا میں نہیں، جیہڑا ایس مقصد واسطے میرا استعمال کردا اے، اوہ اے۔ 
میں زہر وی ہاں تے تریاق وی جیہدی جیویں مرضی اے ورت لوے، میں تاں علم تے ہنر دے وڈے باب کھول دتے نیں، میں سائنس دی ہک دین ہاں، کاں دا میں کوئی نقصان نہیں کیتا۔ 
ایس حوالے نال میریاں تاں کروڑاں مٹیاراں تے پنجابناں متوالیاں نیں۔ 
میں کسے دا ڈھولا ماہیا نہیں، کاں حسد دی اَگ وچ نہ سڑے۔ 
کاں دے آکھے لگ کے میری حقیقت تے قلم پھیرن دا عدالت کول وی کوئی اخلاقی تے قانونی جواز نہیں۔ 
کاواں دی کاں کاں تے عدالت آپدا وقت نہ ونجاوے۔ 
دعویٰ خارج کیتا جاوے۔ 
عدالت دا فیصلہ عدالت نے ایس دعوے نوں بڑے گوہ نال پڑھیا، پرکھیا تے جاچیا۔ 
ایس بارے دوواں فریقاں تے دھڑیاں دے بیان تے دلیلاں نوں سُنیا۔ 
ایس دعوے دا حقی نیاں کرن لئی کئی صلاحواں تے سیانیاں توں مدد لئی۔ 
دنیا وچ ہون والیاں تبدیلیاں، سائنس تے ٹیکنالوجی دے ساڈے وسیب تے پون والے اثرات ول وی جھاتی ماری۔ 
دعویٰ بڑا انوکھڑا اے۔ 
عدالت نوں ہک پاسے کَدّھ تے دوجے بنّے اَگ والا معاملہ اے۔ 
دونہواں فریقاں دے دلائل بڑے ٹھُکویں تے گَلاّں ایویں سُٹن دیاں نہیں۔ 
کاں وی سچا اے تے کُوڑی پنجابن وی نہیں۔ 
ایہہ گل یقین نال آکھی جا سکدی اے جے ساڈے وسیب، جُوہاں تے رہتل دیاں روایتاں، قدراں تے لوک ورثہ پورے جُگ نالوں سِر کڈھواں تے انوکھڑا اے۔ 
ساڈے وسیب دیاں موتیاں ورگیاں انملیاں قدراں دا بھنڈار ہولے ہولے گھٹدا جا رہیا اے۔ 
کُجھ باہرلے تے پرجُوہے دھاڑوواں دے حملیاں تے مَل مارن نے وی ساڈی رہتل، ماں بولی تے روایتاں تے اپنا رنگ چاڑھیا۔ 
ساڈے وسیب نال بڑا دھرو کیتا گیا تے ہُن رہندی سہندی کسر مغربی تہذیب تے نظام نے کدھ چھڈی اے۔ 
جو اسیں ہاسے اوہ نہیں رہے، ساڈی ہن دی نسل تے پیڑھی نوں اُکا پتا نہیں جے اوہ کیہ سن تے ہُن کیہ نیں۔ 
اسیں تاں ہک دے وارث ساں، پر ہُن ساڈے پلّے کیہ اے؟ سانوں اپنے آپ نوں لبھن دا جودھ جُہد جاری رکھنا چاہیدا اے۔ 
کاں دے ایس دعوے دے بارے عدالت کول کوئی تعزیری اختیار تے قانون نہیں، کوئی اخلاقی جواز وی نہیں، جے کسے ہک فریق دے خلاف فیصلہ دتا جاوے یاں ڈگری دا اجراء کیتا جاوے۔ 
کاں دی حیثیت تے مقام ساڈی وڈکی رہتل وچ بڑا اُچا اے جیہنوں عدالت ہُن وی تسلیم کردی اے۔ 
کاں نِرا پُرا ہک پکھیرو تے کھنباں دی مُٹھ نہیں، ایہہ تاں ساڈی ہک قدر اے اوہ وی سِر کڈھویں۔ 
کاں ہک استعارہ اے جیہڑا ساڈیاں جھوکاں دی بڑی وڈی پچھوکڑ تے تاریخ سانبھی آؤندا اے۔ 
کاں تاں ساڈے رِیتاں تے قدراں دے پھُلّے تے کھِڑے باغ وچ چہکدے پنکھ پکھیرؤواں وچوں اُچیچا اے۔ 
عدالت پنجابن توں اُمید کردی اے جے اوہ پرانے سانگے تے لگی دا خیال کرے، سجناں تے ٹھاہ ٹھاہ دا سلسلہ وی بند ہونا چاہیدا اے۔ 
سجناں نوں مار کے اُلٹا لٹکاون تاں لجپالاں دا وطیرہ نہیں۔ 
ہُن دیسی گھیو دی چُوری نہ سہی پر ’’کسے زمانے تاں یار ہا سے‘‘ دے حوالے نال کاں نوں سانوں آپدے دل دی وستی وچوں نہیں اُچالنا چاہیدا، کاں تاں ساڈا لوک ورثہ اے۔ 
تاریخی خزانہ اے، سانوں کاں نوں عجائب گھر دی زینت بنا دینا چاہیدا اے۔ 
کاں دی تاریخ نوں محفوظ کر کے آؤن والیاں نسلاں نوں دسنا پھبدا اے جے ایہہ ساڈا ’’کالا دِلدار‘‘ ہزاراں سال توں ساڈا ٹیلیفون، وائرلیس تے تار چلیا آیا اے۔ 
ایہہ ساڈے ماضی دا موبائل فون اے جیہڑا ساڈے ہجر، فراق دی دنیا توں آباد رکھن دا فریضہ انجام دیندا آیا اے۔ 
کاں سانوں دور وسیندڑے ڈھولے ماہیے دی نسبت سببوں پیارا لگنا چاہیدا اے۔ 
پنجابن مٹیار توں آس رکھی جاندی اے جے اوہ سائنسی تے مادی ترقی دے نال نال دل دی دنیا، روحانی پھلواڑی تے رِیتاں دے باغ نوں اُجڑن نہ دیوے۔ 
ساڈے وسیب دے آئین وچ ون سونّیاں تبدیلیاں کر کے، رِیتاں تے قدراں نوں مار مُکاون کان بندوقاں کڈھ لینا تاں انج اے جیویں ماں دا بھوچھن۔ 
چِھپرا، اُتلا، تھِگڑا، جھمّی تے سَلاری تے پیو دی پگ نوں لیر و لیر کر پیراں ہیٹھ لتاڑنا اے، جے حال گھڑی دی ٹھاہ ٹھاہ وچ کاں لگا گیا تاں ایہہ ڈھیر گھاٹا اے۔ 
پہلوں ای کُج نہیں رہیا۔ 
ترنجناں وچوں چرخے دی گھوکر رُس گئی اے، ہسدی وسدی گاؤندی تے سمّی باہمنا کھیڈدی بار تے جھُمراں، لُڈیاں پاؤندا تے ڈھولے ماہیا گاؤندا وسیب وی خواب خیال ہو گیا اے۔ 
ساڈی لجپالی دیاں مثالاں پرائے دیندے ہین۔ 
سانوں کاں نالوں سانگا نہیں تروڑنا چاہیدا تے اپنے ادوکے ورتاوے تے پچھوکڑ نوں وی چیتے رکھنا ساڈا فرض بندا اے۔ 
نی میری دھی زمانے دی رفتار نال وی چل، سائنس تے ٹیکنالوجی دی روشنی وچ آپدیاں قدراں تے رِیتاں نوں وی مرن نہ دے، ایہناں دی راکھی بن راکھی۔نہ 
میری پُتری پیو دادے دیاں لائیاں تے سانگے نہیں تروڑنے۔ 
ہُن عدالت کاں نوں وی ہدایت کردی اے جے اوہ پرانے سجناں نوں رقیباں تے لگیاں تروڑن دا مہنا نہ دیوے تے اوہناں دے سُچے کردار تے شک نہ کرے۔ 
شک تاں پیار دے سُچے دُدھ واسطے دہی دا کم کردا اے۔ 
کاں نوں آپدے ’’تھرسٹی کرو‘‘ والے کردار نوں قائم رکھنا چاہیدا اے تے اوہنوں گند وی نہیں پھرولنا چاہیدا۔ 
کاں نوں بھجدے ویلے نال آؤن والیاں تبدیلیاں نوں وی مننا پوے گا، ویلے دی رفتار نے جے دیسی گھیو دی چُوری نہیں چھڈی تاں جو سجن کھاون اوہ وی اوہو کھا لوے۔ 
پنجابن نوں ہدایت کر دتی گئی اے جے اوہ کاں نوں چُوری دی تھاں برگر تے ڈبل روٹی باقاعدگی نال دیندی رہوے، چُوری نالوں یاری انملّی شے اے۔ 
موبائل بارے ایناں آکھیا جا سکدا اے جے موبائل نوں ورتن والے ایہدا جائز تے صحیح استعمال کرن، ہک نعمت نوں زہر نہ بناون۔ 
عدالت نے ایہہ مختصر جیہا فیصلہ لکھ کے پونیاں دے ڈھیر وچوں ہک پونی کَتّی اے۔ 
ویروے نال فیصلہ تاں ہک انسائیکلو پیڈیا بندا اے۔ 
عدالت دی دعا اے جے وارث دا ایہہ دیس وَسدا رَسدا رہوے تے ساڈیاں رِیتاں تے قدراں دیاں جھوکاں مُڑ آباد تھیون۔ 
میجر اسحاق محمد اپریل ء نوں پنڈ اکھاڑہ ضلع جالندھر وچ پیدا ہوئے میجر اِسحاق ہوراں نوں نِکی عمرے اِی لکھن پڑھن داشوق سی ایس لئی اوہناں نے سکول وچ اِی اپنی پڑھائی دے نال لکھنا وی شروع کر دِتا۔ 
میجر اِسحاق محمد ’’مصلّی‘‘ دے دیباچہ وچ لکھدے نیں ’’سب توں پہلاں میری لکھن دی صلاحیت بارے گل بات اودوں ہوئی جد ٹانڈہ اُڑ مڑ دے ہائی سکول وچ ء دے دوران میں اِک مضمون’’ ایبے سینیا‘‘ حبشہ یا ایتھوپیا اُتے اِٹلی دے فاشٹاں دی چڑھائی دے خلاف لکھیا۔ 
سکول وچ ایہدا بڑا چَرچا ہویا۔ 
میرے اُردو دے اُستاد نے ایہہ ساریاں اُستاداں نوں وکھایا تے آون والیاں کلاساں لئی نمونے دے طور تے رکھ لیا‘‘۔ 
؂ جدوں میجر اِسحاق ڈی۔ 
اے۔ 
وی کالج جالندھر وچ ایف ۔اے 
دے طالب علم سن۔ 
اودوں ء وچ پہلی واری اوہناں دے کئی مضمون فرضی ناں نال چھپے۔ 
’’میرے اِک مضمون فرضی ناں تھلے لاہور دے روز نامہ ’’احسان‘‘ وچ چھپیا ۔ 
جیہدا موضوع سی’’ مسلماناں تے سِکھاں دی سانجھ’’ ؂ اِنج قلم نال اوہناں دا سانگا بچپن توں اِی قائم ہوگیا۔ 
اوہناں نے اپنی ماں بولی دی بھرویں سیوا کیتی اے۔ 
اوہ پنجابی بولدے ضرور سن پر اوہناں نوں پنجابی لکھنی نہیں سی آندی۔ 
اوہناں دے اپنے آکھن موجب ’’پنجابی وچ تے میں اِک اکھر وی کدی نہیں سی لکھیا۔ 
اِک سوال سبط الحسن ضیغم ہوراں مینوں آکھیا کہ گوجرانوالے وچ ہون والے وارث شاہ دے سالانہ عرس لئی میں اِک مضمون لِکھاں۔ 
میں جکّوں تکّوں کرکے حامی بھر لئی۔ 
اوہناں اِک ہیر دی کتاب وی میرے ہتھ وچ گھت دتی۔ 
گھر آکے میں لکھ زور ماریا پر پنجابی وچ اِک فقرہ نہ جُڑیا۔ 
عاجز آکے شاہ ہوراں نوں جواب دے دتا کہ پنجابی وچ لکھناں میرے بس دا روگ نہیں۔ 
اوہناں تے کئی ہور سجناں آکھیا کہ پہلاں اُردو وچ لِکھ لواں تے پھیر پنجابی وچ اُتار لواں۔ 
ایہہ گل مینوں کُجھ کُچجی لگی۔ 
گھر آکے میں پھیر پنجابی لکھت نال گھول کرن لگ پیا۔ 
تے ایس طرح میرا پہلا پنجابی مضمون ’’اَساڈا بابا شرنارتھی ہوگیا‘‘ لکھیا گیا‘‘۔ 
؂ ایس توں بعد اوہناں نے پنجابی ڈرامے وی لکھے ،پر اوہ اُردو توں وی نفرت نہیں سن کردے تے نہ ای اوہناں نے کسے ہور زبان نوں بھیڑا آکھیا سی۔ 
اُردو وچ وی اوہناں دیاں کئی لکھتاں چھپیاں نیں۔ 
اُردو وچ اوہناں نے فیض احمد فیض دی کتاب ’’زنداں نامہ‘‘ دا دیباچہ لکھیا اے، جیہڑا کہ تعریف دے قابل اے۔ 
ایس توں اڈ اوہ نوائے وقت‘‘ پاکستان ٹائمز‘‘، لیل ونہار‘‘ لندن ٹائم ‘‘ تے ڈان‘‘ وغیرہ لئی وی لکھدے رہے نیں۔ 
ایتھے اسیں پہلے اوہناں دیاں پنجابی لکھتاں دا ویروا دینے آں اوس توں بعد اوہناں دیاں اُردو لکھتاں بارے گل بات کراں گے۔ 
پنجابی لکھتاں اوہناں پنجابی وچار دھارا تے وسیب بارے کئی لیکھ لکھے جیہڑے کئی ادبی رسالیاں وچ چھپے۔ 
اپنیاں لیکھاں راہیں اوہناں پنجابی ذہناں نوں رُشنایا۔ 
اوہناں دے ایہہ لیکھ’’ امروز‘‘ پنجابی ادب‘‘ تے ونگار‘‘ وچ چھپے تے پھیر کئی ہور رسالیاں وی ایہناں نوں بار بار چھاپیا۔ 
ایہہ لیکھ پنجاب تے پنجابی دے لج پال وارث شاہ بارے کجھ گلاں‘‘ ، ’’ساڈا بابا شرنارتھی ہوگیا‘‘، پنجاب ایہہ عیب چکڑ کیکن دھووے‘‘ تے پنجاب دا نواں رنگ روپ ‘‘نیں۔ 
مُصلّی مصلّی میجر اِسحاق محمد دا پہلا ڈراما اے۔ 
ایس وچ مصلیاں بارے گل بات کیتی گئی اے۔ 
اوہناں دا ایہہ ڈراما کئی واری سٹیج ہویا اے۔ 
سب توں پہلے ایہہ ٹوبہ ٹیک سنگھ دے علاقے وچ کھیڈیا گیا۔ 
ایہہ تن ایکٹ دا ڈراما اے۔ 
جیہنوں میجراِسحاق ہوراں نے ء وچ جیل وچ لکھیا۔ 
پہلے ایڈیشن اُتے چھپن ورھا درج نہیں۔ 
ایہدے صفحے نیں۔ 
دوجا ایڈیشن ء وچ چھپیا ۔ 
جیہڑا ساندل پبلی کیشنز نے چھاپیا۔ 
ایہدے صفحے نیں۔ 
قُقنس ایہہ میجر اِسحاق ہوراں دا دوجا ڈراما اے، جیہڑا کہ دُلے بھٹی دی کہانی اُتے وے۔ 
’’قُقنس‘‘ پہلی وار ء وچ پنجابی ادبی مرکز ولوں چھپیا۔ 
ایہہ تِن ایکٹ دا ڈراما اے۔ایہدے 
صفحے نیں۔ 
مزدور کسان پارٹی کیہ اے ایہہ میجر اِسحاق ہوراں دا کتابچہ اے جیہڑا کہ مزدور کسان پارٹی لاہور نے چھاپیا اے۔ 
ایہدے صفحے نیں کتاب اُتے چھپن ورھا درج نہیں۔ 
اُردو لکھتاں خانہ آبادی خانہ آبادی‘‘ میجر اِسحاق ہوراں دا آخری ڈراما اے۔ 
ایہہ تِن ایکٹ دا اے۔ 
’’مصلی‘‘ تے ’’قُقنس ‘‘ اوہناں نے پنجابی وچ لکھے، پر ایہہ واحد ڈراما اے جیہڑا اوہناں اپنی مادری زبان پنجابی دی بجائے اُردو وچ لکھیا اے۔ 
’’خانہ آبادی‘‘ دا پنجابی وچ ترجمہ پروفیسر شادب نے کیتا۔ 
ایہدا پبلشرز پاکستان پنجابی ادبی بورڈ لاہور اے۔ 
ایہہ پہلی واری اگست ء وچ چھپیا۔ 
کتاب دے کُل صفحے نیں۔ 
نظریہ اور عمل ایہہ تن جلداں وچ اے۔ایہدیاں 
تِنوں جلداں اِسحاق اکیڈمی’’ فیصل آباد ولوں چھپیاں۔ 
پہلی جلد دے صفحے تے پندرھاں مضامین نیں۔ 
دوجی جلد دے صفحے تے مضامین نیں تے ایہہ مارچ ء وچ چھپی۔ 
تیجی جلد دے صفحے تے پندرھاں مضامین نیں تے ایہہ مارچ ء وچ چھپی۔ 
حسن ناصر کی شہادت میجر صاحب دی کتاب’’ حسن ناصر کی شہادت‘‘ ساندل پبلی کیشنز لائلپور ولوں پہلی واری اکتوبر ء وچ چھپی۔ 
ایہدے کُل صفحے نیں۔ 
منشور مزدور کسان پارٹی میجر اِسحاق ہوراں نے ایہہ ء وچ لکھیا اے۔ 
ایہہ مزدور کسان پارٹی کراچی ولوں جون ء وچ چھپیا۔ 
ایہدے صفحے نیں۔ 
جدو جہد کے پانچ سال ایہہ مزدور کسان پارٹی دی رپورٹ اے، جیہڑی ، مئی ء وچ شیر گڑھ ملتان وچ ہوئی گل بات تے وچار وٹاندرے مگروں ء وچ ایس نوں چھاپ کے مزدور کسان پارٹی ولوں جاری کیتا گیا۔ 
ایہدے صفحے نیں۔ 
مشرقی پاکستان کا المیہ ایہہ پنجاب مزدور کسان پارٹی ولوں مئی ء وچ چھپی تے ایہدے کُل صفحے نیں۔ 
ہوتا ہے جادہ پیما، پھر کارواں ہمارا پاکستان مزدور کسان پارٹی لاہور ولوں چھپی۔ 
ایہدے صفحے نیں۔ 
ایس توں علاوہ رُودادِ قُقنس ، کسان تحریک پر حملہ ، مزدور کسان پارٹی کیا ہے، پنجاب کا المیہ، کیازرعی اِصلاحات انقلابی ہیں؟ ہمارا موقف ، دستک ، شہری آزادیاں، دُکھیاروں کا دردی، جواب آں غزل کا جواب میجراِسحاق ہوراں دیاں اجیہاں کتابڑیاں نیں جیہناں وچوں بعض دی تفصیل ساڈے کول موجود نہیں۔ 
ایہناں کتابڑیاں تے کتاباں توں علاوہ میجراِسحاق محمد نے اپنی پارٹی لئی کئی لیکھ ہفت روزہ ’’ آفاق‘‘ ، ’’پارس‘‘، ’’صنوبر‘‘ وچ لکھے جیہناں نوں پمفلٹ راہیں مزدور کسان پارٹی دے کامے ورتاندے۔ 
حوالہ جات اِسحاق محمد؛ مُصلّی، لائلپور ساندل پبلی کیشنز ء ، ص اِسحاق محمد ، مُصلّی، اِسحاق محمد، مُصلّی، رکشا پھس گیا افضل توصیف ریل دی پٹڑی شہر دے وِچکاروں لنگھدی اے۔ 
شہر دی اِک وڈی سڑک پٹڑی نوں کراس کر کے اگے نِکل جاندی اے۔ 
کراسنگ اُتے پھاٹک لگے ہوئے نیں۔ 
ایسے کر کے ایہ پھاٹک والا چوک وی کُہاؤندا اے۔ 
ایس تھاں شہر دے تے شہروں باہر دے لکھّاں لوکی وی اِک دُوجے نُوں کراس کر کے شمال جنوب ول جاندے نیں۔ 
عجیب گل اے لوکی آپ اِک پاسے رہندے نیں۔ 
اوہناں دے رِشتے دار دُوجے پاسے۔ 
گھر مکان لَینا پار اے تے کم کاری دی تھاں لینا آر۔ 
ایسے کر کے سارا دِن آوا جائی لگی رہندی اے۔ 
ایہو تھاں اے جِتھے آ کے لوکی اِک دوجے نال کھہہ بھاویں جان پر ویکھدے گڈیاں ول نیں۔ 
ایسے طرحاں آپ ریل گڈیاں اِک دوجی نوں ویکھ لیندیاں نیں۔ 
گڈیاں جو مشرق مغرب ول آؤندیاں جاندیاں لوکاں نال بھریاں ہوندیاں نیں۔ 
پر کدے نِرا مال اسباب وی لدّ کے لیاؤندیاں۔ 
ریلوے نے اَپنے سِگنل لائے ہوئے نیں۔ 
گڈی آؤن والی ہووے تاں سِگنل ڈاؤن ہو جاندا اے تے دوہاں پاسیاں دے پھاٹک بند کر دِتے جاندے نیں۔ 
لوکی اپنی بولی وِچ سِگنل نُوں سَنگل کہندے نیں۔ 
ایہ سَنگل اَپ ہووے تاں پھاٹک کھُلا رہندا۔ 
اوس ویلے لوکاں دی ندی اِک سار وگدی اے۔ 
سَنگل ڈاؤن ہووے تاں پھاٹک بند ہو جاندے نیں تے ندی کٹھی ہو کے سمندر وانگ ٹھاٹھاں مارن لگ جاندی اے۔ 
ایہ تاں روز روٹین دی گل ہوئی۔ 
پر اج دی گل ہور طرحاں اے۔ 
اج تاں ویلا اَپنی پٹڑی توں ای اُتر گیا لگدا اے۔ 
خورے پنجیواں گھنٹا شرو ع اے یاں زیرو آ گیا اے۔ 
خورے وقت دے گولے نُوں کدھرے چوبھا پے گیا۔ 
اُپروں ویکھن وِچ کوئی خاص گل نہیں لگدی۔ 
بس اِک رکشا پٹڑی تے پھس گیا اے تے اِک پاکستانی اَپنے دیس دی خاطر امریکا چھڈ کے آیا اے۔ 
کوئی انوکھی گل ہے تاں ایہو۔ 
کیوں جو اج کل امریکا جان دا رواج اے۔ 
مُڑ کے آؤن دا نہیں۔ 
فیر اِک جوان جہیان آدمی۔ 
ایہ مُڑ کے آؤن والا اِک محب الوطنی پشتون اے۔ 
بڑا سوہنا سنکھا، پڑھیا لکھیا۔ 
اوتھے امریکا وِچ اوہدے ساہمنے اِک ودھیا خوشحال زِندگی پیلاں پاؤندی سی۔ 
اِک وفادار گرل فرینڈ وی لبھ گئی ہوئی سی۔ 
ویاہ دی تاریخ کِسے ویلے وی پکی ہو سکدی سی۔ 
پر نہیں خان بھائی دے دِل وِچ اچن چیتی دیس دا پیار جاگ پیا۔ 
ہُن پتا نہیں اوہ پیار سی کہ کوئی ہور خیال۔ 
اوہناں دِناں وِچ امریکی میڈیا پاکستان دے خلاف بڑا کُجھ بولدا سی۔ 
سُندے تاں سارے ای سی پر امریکا چھڈن دا فیصلا کرنا کِسے دے وس دی گل نہیں سی۔ 
خان نے بِسترا کسّ کے بنھّ لیا تاں اوہدی گرل فرینڈ نے روکن دی بڑی کوشش کیتی۔ 
اوتھے تیرے دیس وِچ حالات بالکل ٹھیک نہیں۔ 
تیرا جانا وی ٹھیک نہیں۔ 
اگے تیری مرضی۔ 
خان نُوں اَپنی دِلدار دی گل وچوں امریکی تعصب دی بدبو آئی۔ 
آکھن لگا ’’خوچا ہم اَپنے لوگوں کے پاس جاتا ہے۔ 
حالات کُو ٹھیک کرنے میں اُن کی مدد کرے گا۔ 
میرے وطن کُو آج میری ضرورت ہے۔ 
ہم مِٹی کی پکار کُو سن سکتا ہے۔ 
مگر تم اس بات کُو کیسے سمجھو گی۔‘‘ 
خان دی گل سُن کے امریکن کُڑی نے اِک واری فیر سمجھایا تیرے ملک وِچ تاں لوکی اِک زمانے توں موئے پئے نیں کدی اوہناں دی کوئی اَواز ای نہیں سُنیندی خان تے ایس گل دا وی کوئی اثر نہ ہویا۔ 
سگوں ماڑا جہیا غُصّا آیا۔ 
بڑے جوش وِچ بولیا جویں ہم کُو معلوم ہے ہمارا سبھ لوگ زِندہ و پائندہ ہے۔ 
اور وہ سب زندوں والا کام بھی کرتا ہے۔‘‘ 
’’کیہ کم کردے نیں اوہ۔ 
کوئی مثال کوئی دلِیل؟ کُڑی نے پُچھیا۔ 
تاں خان تکھا ہو کے بولیا اوہو سارے کم جو زندہ قوماں دے لوکی کردے نیں۔ 
کھانا پینا، عشق مُحبت، شادی مادی، بال بچا، کمائی شمائی خان نے وضاحت نال گل کیتی۔ 
پر ترقی وِچ تے ذرا وی اگے نہیں ودھے۔ 
اوہناں وی نہیں جِنا کُو ہور پچھڑے ملک ’’کیوں نہیں خان بولیا‘‘ ابھی دیکھو کیسا جمہوریت بنایا اے۔ 
ایٹمی دھماکے کتنے زور سے کیا۔ 
اور بچے تو بہت زیادہ پیدا کئے ہیں۔ 
ابھی دیکھو آبادی کتنا بڑھ گیا۔ 
پچاس سال کے اندر خود کفیل سے بھی آگے چلا گیا۔ 
ادھر یورپ میں انگریز نے کیا کیا، جرمن اور خود امریکا بھی باہر سے کالے لوگ منگوا کر فیکٹری میں مین پاور بناتا اے۔ 
اودھر ہمارا ملک بندے سپلائی کرنے کی پوزیشن میں آ گیا۔ 
گلف میں دیکھو، یورپ امریکا میں بھی ہر جگہ ہمارا جوان جاتا اے۔ 
ہم کُو دیکھو، خان نے اَپنی گرل فرینڈ دی گلھ تے اپنا ہتھ رکھیا، گرم ہے نا۔ 
تم سمجھتا اے ہم زندہ نہیں ہے۔ 
بے تمہاری وجہ سے تھوڑا لیٹ ہو گیا۔ 
اَپنے دیس کی عورت ہوتا تو ابھی تک پانچ بچہ کم از کم ضرور بنا لیتا۔ 
خیر اب ہم فرض کی خاطر جاتا ہے۔‘‘ 
ایس طرحاں خان پاکستان پہنچ گئے۔ 
ایئرپورٹ توں آؤندے ہوئے مونہہ دا مزا تاں پہلاں ای کوڑا کسیلا ہو گیا سی۔ 
پہلاں سامان دی چیکنگ ویلے اگلیاں نے چھل لاہن دی کوشش کیتی۔ 
فیر ٹیکسی والے نے جھم جھم کردے سوٹ کیس ویکھ کے ڈالراں دے حساب نال کرایا منگ لیا۔ 
پاکستان وِچ ڈالر سکینڈل اوہنے امریکا وِچ سُن لیا سی۔ 
پر ریلوے کراسنگ تے آ کے تاں ہوری تماشا ویکھن نُوں مِلیا۔ 
گڈی آؤن والی سی۔ 
گیٹ بند سنگل ڈاؤن ہو چکا سی۔ 
سڑک دِیاں سواریاں دی ندی ہُن رُک کے سمندر بن رہی سی۔ 
لوکاں دا تے گڈیاں دا بہت وڈا ہجوم سی۔ 
لائن وِچ لگ کے کھلونا تے انتظار کرنا ایتھے لوکاں نُوں کدے چنگا نہیں لگدا۔ 
ایس طرحاں دا کوئی ڈسپلن اوہناں تے لاگو ای نہیں ہویا۔ 
ایہ کوئی پنجاہ ورھے پہلاں دی گل اے جدوں ایتھے اَزادی دا مطلب کُجھ ایس طرحاں دا سمجھ لیا گیا سی۔ 
اج دی پیڑھی دے وڈا روواں نے ایتھے اَزادی دا اعلان سُن کے لُٹ مار کیتی سی۔ 
ایس بھیڑ واسطے اوہناں نُوں کوئی سزا ملی، نہ کِسے نے جھاڑیا جھنبیا سگوں بڑی بے فکری نال لٹ مار دا مال ہنڈھاندے رہے۔ 
خان اوس ویلے اَپنیاں جیوندیاں جاگدیاں اکھاں نال اَپنے لوکاں دی زِندگی دا نظارا کر رہیا سی۔ 
اچن چیتی اوہنوں خطرے دا احساس جہیا ہویا۔ 
اوہنے لوکاں ول ویکھیا۔ 
اوہ سارے تھلے ویکھ رہے سی۔ 
بیڑا غرق ہن اوہ کیہ کرے۔ 
اوہدی اَپنی سواری گڈیاں دی میل کُو لمی لائن وِچ پھسی ہوئی سی اِکو لائن تے ریل گڈی اِک نہیں دو آ رہیاں سی دو دُوجے پاسے دا سِگنل وی ڈاؤن سی اینا ای نہیں ریل دی پٹڑی تے اک رکشا وی پھسیا ہویا سی۔ 
رکشے دا ڈرائیور مندے حال پسینا پسینا ہویا اپنے رکشے دا پہیا کڈھ لین دی ٹِل لا رہیا سی۔ 
وچارا کدے اگے ویکھدا جدھروں مسافر گڈی آؤن والی سی۔ 
کدے پِچھّے نگاہ ماردا جتھے اِک مال گڈی لئی سگنل ڈاؤن ہو چکا سی۔ 
ایس نظارے نال خان دا لہو تپ گیا۔ 
غُصّا تے غیرت دوہاں نے اندروں زور ماریا۔ 
’’حد ہے یار ایک اکیلا اَپنے رکشے کُو نکالنے کی تگ و دو کر رہا ہے۔ 
اوہ یہ سب؟‘‘ خان نے سامنے ویکھیا چار کُو لکھ آدمی جمع ہو چکے ہون گے پچھے وی گھٹ ودھ اینے ای ہون گے۔ 
سارے ای کھڑے بِٹ بِٹ ویکھ رہے سی۔ 
کِسے نُوں وی اینی توفیق نہیں جا کے رکشے والے دی مدد کرے جو کلم کلا بھاری مشکل نال لڑ رہیا اے۔ 
گل کیہ اے؟ اینا ساریاں نُوں دِسدا کیوں نہیں۔ 
حالت کڈی خطرناک ہوئی کھلوتی اے۔ 
سگنل دوہاں پاسیاں توں ڈاؤن اے۔ 
پٹڑی اُتے رکشا پھسیا کھڑا اے۔ 
گڈیاں تے آپس وِچ بھڑ جانا اے۔ 
شک دی گل ای کوئی نہیں۔ 
ایہ رکشا تے اُکا سینڈوچ ہو جانا اے۔ 
اوہ مسافر جو آون والی ایکسپریس چُک کے لیا رہی اوہناں دا کیہ بنے گا؟ ایہ سبھ کُجھ کِسے نُوں محسوس کیوں نہیں پیا ہوندا؟ کِتے اوہ بدبخت دھیان گرل فرینڈ ول گیا ٹھیک ای تے نہیں سی کہندی۔ 
خان نُوں اوہدی گل یاد آئی۔ 
تیرے دیس دے لوکی تاں مردا ہو چکے نیں۔ 
اوہناں دے مُونہہ تے کوئی شے اجہی ہیگی ضرور سی۔ 
زِندگی ورگی نہیں موت ورگی۔ 
اکھاں وچ وی سدّھراں دی چمک جِویں کِتے برف وِچ لگی ہووے۔ 
دُھپ بڑی تیز سی پر اوہناں دے ساہ وی ٹھنڈے ٹھنڈے جاپدے سی۔ 
اُنج ہتھاں پیراں وِچ جان ہے سی۔ 
کِسے نے کار دا سٹیئرنگ ویل گھُٹ کے پھڑیا ہویا سی۔ 
کوئی متھے دا پسینا پونجھ رہیا سی۔ 
کوئی کوئی ہتھ مکھی اُڈاؤن لئی وی ہلدا سی ایسے طرحاں اوہناں دے پیر اجے پتھر نہیں سی ہوئے لگدے۔ 
سارے وجود دا بوجھ چکی تِل تِل اگے ودھ رہے سی۔ 
اگے تھاں مُک گئی ہوئی سی۔ 
گیٹ بند، گڈی آؤن والی تے خورے کوئی خوفناک حادثا وی ہون والا سی۔ 
پر لوکاں دا ہجوم اندرلی بے چینی نال بے بس جہیا ہو کے اگے اگے جھک رہیا سی۔ 
ہزاراں لوکی اِک دُوجے دی پٹھ تے بوجھ پائی جا رہے سی۔ 
اِک دُوجے دی کہنی وچ کہنی پھسا کے کھچا تانی کر رہے سی۔ 
مونہوں بولدا کوئی وی نہیں سی پر سمجھدے سی اوہ اگے ودھ رہے نیں۔ 
بیڑا غرق اِکو واری خان نُوں لگا حالات بہت بے قابو ہون والے نیں، لکھاں لوکی اِک دُوجے نُوں دھکدے گیٹ اُتے سارا زور پا رہے سی۔ 
چنگا خاصا پُرانا تے معمولی جہیا گیٹ کِنا کُو سہار سکدا۔ 
کریش ہو گیا تاں بندیاں دا ہڑ۔۔۔ 
خدایا یہاں کیا ہونے والا ہے اودھر گڈیاں دی سیٹی خطرے دے سائرن وانگ وج رہی اے ایدھر پٹڑی اُتے رکشا پھسیا کھڑا اے۔ 
وچارا رکشے والا اَپنی ہستی کولوں ودھ کوشش کر رہیا اے۔ 
ماڑی جان خوراک تے خون دی گھاٹ دا شکار وی لگدا اے۔ 
پر ایہ لکھاں بدھی مخلوق اِک دُوجے اُتے اَپنا بوجھ سٹ رہے نیں پر ایہناں وچوں کوئی وی اوس کلے دی مدد کرن واسطے نہیں سوچ رہیا۔ 
پر کیوں؟ ایتھے آ کے خان صاحب نُوں سارے اُلجھا دا سِرا لبھ گیا۔ 
سوچ۔۔۔ 
ایہ سوچ دے مردہ ہون دی گل اے۔۔۔ 
ایس طرحاں دی حالت نوں کیہ آکھدے نیں؟ جدوں لوکی صرف اَپنی دیہ نال تاں جیوندے ہون۔ 
پر سوچ نال مر چکے ہون۔ 
ایس طرحاں دی حالت وِچ کیہ کرنا چاہیدا اے؟ ایہ تاں بہت وڈا مسئلا نکل آیا۔ 
بیڑا غرق خان نُوں لگا جویں اوہدی اَپنی سوچ وی مرن والی ہووے ’’ایس وقت مجھے سوچنے کی بجائے رکشے والے کی مدد کرنی چاہئے۔ 
بے چارا اکیلا اپنی مدد آپ کرتے ہوئے ہلکان ہو رہا ہے۔‘‘ 
ایس خیال دے آون نال ای خان دے جُسے وِچ بجلی ورگی لہر چل گئی۔ 
اِکو واری اوہ ٹیکسی توں باہر نکل آیا۔ 
فیر لوکاں دے موڈھیاں توں چھالاں ماردا ریلوے لائن تے اُتر کے اوس تھاں اپڑ گیا جتھے رکشا پھسیا کھلوتا سی۔ 
پٹھان نُوں اَپنے ہتھاں دی طاقت اُتے بڑا مان سی۔ 
ہونا وی چاہیدا اِک جوان جہیان رتا لال ڈشکرا مرد۔ 
محنت کش خاندان وِچ جمیا پلیا۔ 
امریکا جا کے وی کثرت کرنا کِتھے بھُلیا۔ 
اوہدا خیال سی پھسے ہوئے رکشے نُوں کڈھ لینا اوہدے اِکو ہتھ دا کم اے۔ 
بس کھبا ہتھ کم کر جاوے گا۔ 
پر نہیں ایتھے گل بڑی کسوتی سی۔ 
سجا کھبا دوویں ہتھ ٹِل لا بیٹھے رکشا اَپنی تھاں توں ہلیا وی نہ۔ 
ہن تاں اوہ دوویں رل کے اَپنے چار ہتھاں دی طاقت ورت رہے سی۔ 
پنجابی ہتھاں دے نال پٹھان ہتھ وی رل گئے۔ 
پر رکشا اوسے تھاں اڑیا رہیا۔ 
گل کیہ اے؟ ہُن سوچن واسطے ویلا تنگ ہو چکا سی۔ 
سگنل ڈاؤن گڈیاں دے انجن کوکاں ماردے اگے ودھ رہے سن۔ 
خان نے اَپنا آخری زور رلا کے فیصلا کر لیا پئی ہن اوہ رکشے نُوں اوسے طرحاں چھڈ کے رکشے والے نُوں کڈھ کے لے جاوے گا۔ 
پر جاندے جاندے بے خیالی وِچ اوہنے رکشے اندر جھاتی جہی ماری۔ 
اوہدی حیرانی دی حد نہ رہی۔ 
اندرو دو بھارے بھارے وجود ٹھس کے بیٹھے ہوئے سن۔ 
بیڑا غرق خان دے مونہوں نکلیا ’’یہ دونوں کون وجوش ہیں؟‘‘ رکشے والے نے بتایا کہ وہ دونوں بھائی ہیں۔ 
ایک کا نام اعظم ہے دوسرے اعلیٰ ’’وہ تو ٹھیک ہے مگر یہ خانہ خراب باہر نکل کر تمہاری مدد کیوں نہیں کرتے‘‘ سمجھا ان کی بھی سوچ مردہ ہے۔ 
صرف جسم زندہ ہے‘‘ نہیں خان ایہناں دا جسم وی بہت زندہ نیں۔ 
لہو تھوڑا چربی بہتی ہون کر کے ایہ بھارے ہو گئے ہوئے نیں۔ 
اَپنی تھاں توں ہل نہیں سکدے۔ 
رکشے والے نے گل سمجھائی تاں پر خان کول اِک ہور سوال بچ گیا سی۔ 
’’یہ دونوں بھائی نیم مردہ جسم رکشے پر چڑھ کیسے گئے؟‘‘ ایہ آپ نہیں سی چڑھے۔ 
لوکاں نے چُک کے چڑھا دِتے۔ 
رکشے والے نے دسیا۔ 
لوگوں نے ان کُو غریب کے رکشے پر چڑھا دیا؟ اور اب تم ان کُو بچانے کے لئے اَپنی جان خطرے میں ڈال رہے ہو؟ نہیں، میں ایہناں لوتھاں نُوں نہیں، اَپنے رکشے نُوں بچاؤن دی کوشش کر رہیا واں مگر اب تم اَپنی جان کی فِکر کرو۔ 
خان نے رکشے والے دا ہتھ پھڑ لیا۔ 
پر رکشے والا اَڑ گیا۔ 
میں کلا بچ کے کیہ کراں گا۔ 
اودھر تاں ویکھ گیٹ وی ٹُٹن والا اے۔ 
میں ایہ سبھ کُجھ اکھیں ویکھ کے جی نہیں سکدا۔ 
مینوں وی نال ای مر جان دے۔‘‘ 
’’یارا جی مرنے میں کیا رکھا ہے۔ 
زِندگی کی فکر کرو نا‘‘ خان بولا۔ 
میں سدا زِندگی دی فکر کیتی اے۔ 
پر ہُن ایہ سارے موت دے گھیرے وچ نیں۔ 
میں اَپنے لوکاں دی گل کر رہیا جو ایس ویلے موت زِندگی کِسے نُوں وی نہیں ویکھ رہے۔ 
’’اسی لئے بولا موت کے سامنے سے ہٹ جاؤ‘‘ خان نے اوہنوں دھکا دے کے پرانہہ کیتا۔ 
’’پر میں کلا کیہ کراں گا‘‘ رکشے والا بولیا۔ 
’’نہیں ہم دونوں آخری وقت کے گواہ بن کے رہیں گے۔‘‘ 
ساڈی گواہی کِس نُوں درکار اے خان، توں تاں جھلیاں والی گل کردا پیا ایں۔‘‘ 
’’ایسے وقت میں عقل کی بات کون کر سکتا ہے برادر‘‘ چنگا چل فیر بے عقلی دی گل کرئیے۔ 
آ جا اِک وار گیٹ بچاؤن دی کوشش کر لئے۔ 
پنجابی نے خان دی بانہہ پھڑ لئی ہن اوہ دوویں لوکاں دے موڈھیاں اُتوں ٹپدے گیٹ کول پہُنچن دی کوشش کر رہے سی۔ 
حلالہ نادر علی میں دُلّا تے جلّا تِنے جماعتی تے بیلی ساں تے اکٹھے ہاکی کھیڈ دے ساں۔ 
پر میں ڈاکٹر، چوہدری جلال اکبر نہراں دا وڈا افیسر تے دُلا مولبی عبداللہ ہویا۔ 
ہاکی وی چُھٹ گئی پر انج نہیں جوں پاکستان دی ہاکی چھُٹی اے۔ 
گوجرہ اجے وی پاکستان دی ادھی ٹیم پیدا کردا اے۔ 
دُلاّ اجے وی کدے پگ لاہ کے دو منٹ ہاکی آلیاں نال کھیڈے تے ہور دا ہور بن جاندا اے۔ 
پر ایہہ کہانی ہور دا ہوربنن دی اِک اچرج کہانی اے۔ 
میں دُکان آکے گوجرے پالئی۔ 
چوہدری جلال وی کدی کدائیں آوے تے پُرانی تگڑم رل بہندی اے۔ 
پر دولت جیہڑا دو پھاڑ پاندی اے اوہ سنگتاں دے ای نہیں بھراواں، ماپیاں دے پیار وی مُکا چھڈ دی اے۔ 
دُلا بھاویں جامعہ مسجد دا مولبی میری ہٹی کدی آپنا تے بڈھی دا علاج کروان آنودا سی۔ 
نماز پڑھن میں نہیں جاند ا۔ 
سو کدی کدائیں ملن ہوندا سی۔ 
جلال ہوری انج وی میرے تے دُلّے ہار اک مربعے آلے نہیں پنجاں مربعیاں آلے وڈے چوہدری باگے آلے چوہدری سن۔ 
جلال نہر دی وڈھی نال لکھ پتی تے امیر بڈھی نال ویاہ کرکے کروڑ پتی ہوگیا۔ 
نوکری چھڈ کے کاروبار لگا تے ارب پتی ہوگیا۔ 
کدی کدائیں سردیاں وِچ باگے آلی کوٹھی آونا میں ملن تے دُلے سلام کرن ٹر جانا۔ 
پر دُلّا کہندا سی اِسلام دا مولبی آں سلام دا مولبی نہیں جلال اکثر گرمیاں وچ ولیت ٹُر جاندا سی۔ 
ولیت وی گھر آھیا جلال تے کدے کدائیں جانا پر بیگم جلال ہر گرمیاں ٹُر جانا۔ 
ایتھوں کُج وِگاڑ پیا۔ 
پوند ایہہ وی دُھمی پئی اوس کسے انگریز نال ویاہ کر لیا اے۔ 
مُڑ کوئی ہور خرابی ہوئی تے طلاق ہوگی۔ 
پر بھلے مانساں راٹھاں لئی طلاق اجے وڈا مہنا آھی۔ 
پیسے تے جائیداد نوں طلاق دینا وی اوکھا اے اک دن سُنیا چوہدری تے بیگم دووے آئے نیں۔ 
میں ملیا تے اوہناں دسیا مڑ کے وسن دا آہر پئے کردے نیں۔ 
دُلا سلام کرن آیا تے اوہنے پُچھیا طلاق توں مُٹر کے چوہدری کنج نِکاحیا گیا؟ چوہدری کہیا یونین کونسل دا معاملہ اے کُج ہو جائیدا پیسے نال ہرشے جوڑی جاسکدی اے۔ 
دُلا مولبی عبداللہ بن گیا۔اُس 
کہیا حلالے دے بغیر دُوجی واری نِکاح نہیں ہوسکدا۔ 
جلالے کہیا کسے نال پڑھا کے طلاق لے لینے آں۔ 
دُلا نکاح طلاق دا بندوبست کرے گا۔ 
دُلا اڑگیا اُس کہیا نہیں نکاح نہیں جماع نال شادی پوری ہوندی اے۔ 
ایہہ جلالے دا مسئلہ اے۔ 
مُڑ چوہدری لہوروں فتویٰ لیایا’’ حلالہ ضروری نہیں بلکہ ہے ای نہیں اسلام میں پر گوجرے تے مولبی دُلے دا اسلام تے آخری فتویٰ ہوندا سی۔ 
شہر وچ وی گل دُھم گئی۔ 
دو تن دفعہ مولبی دُلے دی بیگم نال وکھری گل کیتی ہوئی۔ 
فیر بیگم اسلام آباد ٹر گئی۔۔۔۔۔۔ 
تے نکاح وِچے رہ گیا۔ 
بیگم فون کیتا مولبی دُلا ٹھیک کہندا اے‘‘۔ 
امیر بھاویں رب نال پُھٹی دا بھا ودھان لئی گل کرن کُج رب نال کاروبار چلائی رکھدے نیں۔ 
جلالے کہیا’’ میری بیوی وھمی اے۔ 
پر ایہہ میں کُج برداشت کراں پئی اپنی زنانی نال فعل کرواواں؟‘‘ گل وچوں گل نکلدی اے۔ 
دُلے کہیا میں نکاح کرلیناں تے طلاق وی دے چھوڑ ساں۔ 
بیگم نوں اسلام آباد توں بُلوایا۔ 
پرفیر گل اڑگئی۔ 
شامی چوہدری منوں بلایا۔ 
’’سُن ایہہ بکواس ڈاکدارا مولبی کہندا اے رات بی بی میرے نال رہوے گی۔ 
فر طلاق ہووے گی فرعدت پوری کرن دے بعد نکاح ہووے گا۔‘‘ 
فرلمیاں صلاحاں تے لمیاں بحثاں ہوئیاں۔ 
بیگم نال مولبی دی صلاح چوہدری نالوں وی لمی ہونی۔ 
اخیر ایہہ مُکی۔۔۔۔۔۔ 
مولبی رات باگے آلی کوٹھی رہوے گا۔ 
میں تے جلالا گواہ ہوواں گے نکاح دے، مولبی نال بیگم دے نکاح دے۔ 
اگلے دن وڈے ویلے طلاق ہووے گی۔ 
یونین کونسل نکاح تے طلاق دے کاغذ بھیجاں گے۔ 
عدت بیگم ولیت گزارے دی۔ 
فِراوتھوں نکاح پڑھا کے آجان دے۔ 
میں وی تسلی دتی۔’’مولبی 
ساڈا بھراواں ہار اے بے غیرتی تے نہیں کر سکدا۔۔۔‘‘ 
نکاح آلی رات مولبی کوٹھی سُتا تے میں تے جلال میرے گھر۔ 
جلال ساری رات نہ سُتا۔ 
دو ڈبیاں سِگرٹاں دیاں پی گیا پر وڈے ویلے اک عجیب بپتا پئی۔ 
چوہدری دیاں جگراتے نال اکھاں سجیاں پئیاں سن تے چنتا ودھیری۔۔۔ 
اوس منوں پاسے بُلا کے دسیا۔’’مولبی 
تے بیگم دوویں غیب نیں کِسے نوں پُچھ دس وی نہیں سکدا‘‘۔ 
چوہدری کار تے لہور ٹُر گیا کوئی خبر نہ لبھی تے اِسلام آباد گیا۔ 
کوئی کھڑا نہ لبھا۔ 
ہولی ہولی گل گوجرے دُھم گئی۔ 
’’چوہدرانی مولبی دُلے نال نس گئی اے‘‘۔ 
مہینے بعد پتہ لگا ۔ 
نکاح توں اگلے دن دونویں ہوائی جہاز تے ولیت ٹُر گئے سن۔ 
دو مہینے بعد ولیتوں منوں دُلے دا خط آیا۔ 
نکاح توں کجھ دن اگدوں مولبی تے بیگم دی صلاح کجھ ہور بن گئی۔ 
بیگم مولبی دا پاسپورٹ ویزا بنوالیائی۔ 
چنگے دِن سن ویزا لبھ جاندا سی۔ 
’’ڈاکدارا عشق بادشاہ اے جگ دا‘‘ مولبی لکھیا۔ 
’’تے رب ای جوڑیاں بناندا اے‘‘ مولبی تے بیگم رات دی چناب تے اسلام آباد تے اگلے دن ولیت ٹر گئے سن۔ 
ہن گلاسگو ہوندے نیں۔ 
’’چوہدری لندن باہلے پاکستانی ملدے نیں۔ 
دُنیا جیون نہیں سی دیندی۔ 
ہن گلاسگو آرام اے‘‘ آپنا مربع مولبی بیوی نوں دین دا مختیار نامہ تے طلاق بھیج دِتی۔ 
اللہ بڑا بے پروا اے۔ 
ادب دا کوئی مذہب نہیں ہوندا۔۔۔ 
پر ایہہ کافر وی نہیں ہوندا، سگوں ایہدا مسلک درویشانہ ہوندا اے۔ایس 
فکری مفروضے اُتے اپنے ادب دے تنقیدی ویروے دی منطق نوں ویکھن دی لوڑ اے۔ 
سرائیکی زبان دے بارے ہن تیک جیہڑیاں گلاں پکیاں نیں، پئی ۱ سرائیکی برصغیر دی پرانی زباناں وچوں اک اے، ۲ جیہنوں کروڑاں لوکی بولدے نیں ۳ ایہہ رسیلی مٹھی تے مکمل زبان اے۔ 
ایہہ تِنے گلاں ساہمنے رکھیئے تے سرائیکی ادب دا شمار عالمی پدھر اُتے نویں تے نویکلے وجود دے حامل ادب دے طور تے کیتا جا سکدا اے، جیہڑا اپنے وسیب دے پچھوکڑ نوں ساہمنے رکھدیاں ہویاں ایس سوچ نوں اُجاگر کردا اے۔ 
سرائیکی وسیب دی بُنتر وَن وَن دے نسلی رشتیاں دیاں تنداں تے دھاگیاں نال ہوئی اے۔ 
وکھرے وکھرے زمینی خطے دے رنگ تے لوک ریتی رواجاں دا پیار ایس وچ شامل اے۔ 
جغرافیائی عناصر تے تاریخی ارتقاء توں لنگھ کے ایس دھرتی اُتے وسیب دی جیہڑی صورت نظر آؤندی اے،اوہ انمول نہیں تے منفرد ضرور اے۔ 
سرائیکی زبان تے ادب جنوبی ایشیاء دے لسانی ادبی مطالعے دی ’’پرکار‘‘ دا مرکزی نقطہ اے۔دوہڑہ،کافی، 
مثنوی، نظم، گیت، مرثیہ ،قصہ، حکایت، ایس دے پرانے ہےئتی ڈھانچے نیں۔ 
ہجر تے فراق ،دکھ سُکھ ،جلن ، نفرت، تفریح وغیرہ ایس دے بیان دے موضوع نیں۔ 
معمولی ارتقائی تبدیلیاں دے نال ایہہ سلسلہ صدیاں توں چلدا آؤندا اے۔ 
نویں قلم کار حافظ شیرازی تے میر تقی میر نوں پسند کرن دے باوجود اپنی سرائیکی غزل دی صنف ول دھیان نہ دے سکے ۔ 
پرانیاں لیہاں اُتے ای چلدے رہے پر کد تیک؟۔ 
جد خطے وچ سرائیکی دی شناخت دی لہر اُٹھی تے فیر ایہہ پچھان دی فکری تے ادبی لہر مسلسل چَھل بن گئی ایس دوران جیہڑی چیز ساہمنے آرہی سی، سرائیکی لکھاری اوسے نوں ای اپناوندے گئے۔ 
گُل و بلبل توں لب و رخسار سمیت ،آزاد نظم نوں ابہام دے نال، ہائیکو نوں اوہدیاں تن سطراں دے نال مطلب ایہہ پئی ایس دوران سرائیکی ادب وچ ہیئت،موضوع تے سوچ نوں تبدیل کرن دے جتن کیتے گئے۔ 
مقصد سی شعر تے ادب نوں اکو چھال نال ای اُردو انگریزی دے جدید ادب دے نال کھڑا کردتا جاوے، جتھے اوہ صدیاں دا پندھ کرکے اپڑیا ہویا اے۔ 
سچی گل تے اصل معاملہ ایہہ سی پئی سرائیکی لکھاری ایہناں زباناں دا ای مستقل قاری سی، پرایہہ دور عبوری سی جیہدے وچوں سرائیکی لکھاری سہجے سہجے نکلن لگ پیا۔ 
غزل دی ہیئت نوں توڑیا نہیں سی جا سکدا نہ ای ایہہ مناسب سی۔ 
بھاویں غزل دی ہئیت نوں توڑن دے تجربے سرائیکی ادب دے اسکول ولوں کیتے وی گئے فیر وی غزل دے موضوع، ایہدی فکرتے جذبے نوں نویں سوچ دے مطابق ڈھالن تے ایہدے وچ اپنی وسیبی روایتاں نوں سماون دی کوشش کیتی گئی۔ 
عثمانی،‫ رحمان اقبال سوکڑی تے رفعت عباس تیکر سرائیکی غزل دا ایہہ پینڈا اک چوتھائی صدی وچ طے پروفیسر محمد امین حیدر عباس گردیزی حسین گوہر، عزیز شاہد تے ممتاز حیدر دی ہائیکو وی بڑی چھیتی سرائیکی روپ وچ ڈھل گئی۔ 
فیرآزاد نظم دا بالک وی نقل دی راہ اُتے سرائیکی ڈھنگ نال دوڑن لگ پیا، ایہدے وچ نویں لفظ گھڑ کے آزمائے گئے۔ 
مغربی زباناں دا اسلوب آوندا گیا۔ 
بھارت دی دیو مالا توں تلمیحات بنایاں گئیاں، ایس طرح نثر وچ نواں افسانہ ،ڈرامہ ،سفر نامہ، خاکے، ناول وغیرہ پرانی جُون وچوں نکل کے نویں فضاء وچ ساہ لین لگ پئے۔ 
ایس تبدیلی دا قدرتی ردِ عمل وی ہویا پر ارتقاء اپنی گل منوا لیندا اے۔ 
جدوں عامر فہیم نے آزاد شعوری رو والی بُنتر وچ افسانہ لکھیا تے کئی جغادریاں نوں اگ لگ گئی، نقطے نقطے دا مذاق بنایا گیا، فیر جدوں بعد وچ ڈاکٹر غزالہ احمدانی دا افسانہ ’’دھرتی ماں‘‘ مجاہد جتوئی تے شاکر ملک نے اپنے جریدے ’’محرم راز‘‘ وچ شائع کیتا تے ایہہ افسانہ باوجود ایس دے کہ آزاد شعوری رو والی بُنتر وچ لکھیا گیا سی مہینے دی قلیل مدت دے اندر اندر وکھو وکھ قسم دے رسالیاں وچ نقل ہویا تے ایہنوں بڑا پسند کیتا گیا۔ 
سرائیکی غزل جدوں ساہمنے آئی ایہدے اُتے غیر سرائیکی غزل دی تہمت لا کے فوراً رد کر دتا گیا، ایہدا گلا گھٹ کے ساہ مکاون دی کوشش کیتی گئی، پر اج رفعت عباس دی غزل پورے وسیب دی شاعری دی آبرو تے مان بنی ہوئی اے۔ 
آزادنظم بارے بڑا شور تے کھپ پائی گئی سی پئی ایہہ لکھنی آسان اے، ایسے لئی چھوٹیاں وڈیاں سطراں والیاں نظماں دے ڈھیر لگ گئے نیں۔ 
پر آہستہ آہستہ آزاد نظم نے وی اپنا معیار بنالیا اے۔ 
پَر اج ہیئت بُنتر دے حوالے نال وی آزاد نظماں دے مجموعے موجود نیں۔ 
سرائیکی شاعری دی جیہڑی کتاب اساں قیدی تخت لہور دے نوں ضبط ہون دا درجہ حاصل اے، اوہ وی آزاد نظماں دی کتاب اے، ایہناں کتاباں توں علاوہ نثری ادب وچ امر کہانی ناول دی ہیئت تے بُنتر وچ کامیاب انقلابی تبدیلیاں آون توں بعد فکشن دی صنف نوں وی کھلا ڈُلھا میدان لبھ گیا اے۔ 
ہیئت تے تکنیکی تبدیلی نوں سرائیکی ادب نے قبول کرلیا اے، پر موضوع، سوچ ،عام رویہ اپنے مزاج دے چوکھٹے وچ ای رکھیا اے، کیوں جے ہر ادب دا اک سانجھا ضمیر وی ہوندا اے۔ 
جیہدے اُتے باہر دی پیوندکاری ایہنوں مانگے تانگے دا ادب تے بنا سکدی اے پر وسوں دا مہاندرا نہیں۔ 
اوہدے جثے اُتے اپنا بانا، چَولا، چُنری، کُرتہ تے جھگا ای پھب سکدا اے۔ 
ہیئت، موضوع، سوچ تے استعمال ہوون والیاں تبدیلیاں دا جائزہ لین توں بعد ویکھن والی گل ایہہ اے پئی ساڈے ادب وچ کوئی مثبت تبدیلی وی آئی اے یاں نہیں؟ نویں ڈکشن بنی کیہ اے؟ ایہدا اصلی تے مستقل مہاندرا ساہمنے آیا اے؟ اشولال فقیر نے اک مضمون’’سرائیکی شاعری کا نیا ڈکشن ‘‘وچ لکھیا اے۔ 
شاعری دی زبان ایہدی لُغت تے ایہدا استعمال ایہدا ڈکشن اے۔ 
صرف شاعری ای نہیں سگوں اسیں جے پورے نثری تے شعری ادب نوں ساہمنے رکھیئے تے ہیئت تے فارم توں علاوہ ایہدی ادبی زبان ،لُغت،استعارے تے ورتاؤ وچ مسلسل تجربے ہوندے نظر آوندے نیں۔ 
ایہناں تجربیاں وچوں کئی ساڈی ادبی روایت دا حصہ بن گئے نیں۔ 
ہجروصال دے نال نال ویلے دی پیڑاں دی گل، موضوع دے نال معروضی نوں وی حقیقت دے طور تے قبول کرنا، دھرتی اُتے انسان نوں ادب دا موضوع بناون دا عمل ساڈے ادب دا نواں ورتاوا اے، ایہدی لُغت وچ ویری، آدر نویں مضمون وچ دھرتی، وسیب ،وسیبی، سارنگ، ساربن، میرو، ممدو، رام سیتا، اصحاب ،فیل، ابابیل آکے شامل ہوئے، بہت سارے تاں اپنی تھاں بناون وچ کامیاب ہوگئے نیں۔ 
کئی لفظ اجے اپنی تھاں بناون لئی ہتھ پیر مار رہے نیں۔ 
سرائیکی ادب اپنے حرف تے لفظ دے بھنڈار وچ وادھا کر رہیا اے۔ 
کجھ دین تے کجھ لین دا عمل مسلسل جاری اے، پر کدھرے کدھرے زبان نوں بپتسمہ دیون یا شُدھی کرن دے تجربے وی ہو رہے نیں، ایہہ پرائی تے اوبڑ قلم کاری تے پوچا پاچی ایتھے ودھ پُھل نہیں سکدی۔ 
کسے وی زبان دے مزاج تے رویے دا تانا بانا اوسے زبان دی بھوئیں، وسوں دی فکری اساس تے وسیب دے ورثے نال ای چوکھا بندا اے۔ 
ایتھوں دا عمومی رجحان اتفاق رائے دا مڈھ بنھدا اے۔ 
سرائیکی وسیب دے تاریخی اعتبار نال بنے ہوئے سماجی، ثقافتی،فکری چوکھٹے وچ اصحاب، فیل تے ابابیل تے سما جاندے نیں، شاید نندلال نہیں۔ 
کیوں جے ساڈے اجتماعی شعور دے تاریخی تے ثقافتی تانے ایہناں نالوں ٹُٹ گئے ہوئے نیں تے اوہ تاریخی ثقافتی عمل دے نتیجے وچ پورپ پار چلے گئے نیں۔ 
جیہناں نوں موڑ لیاوناں ہن کسے دے وی وس وچ نہیں۔ 
ساڈی جیہڑی ادبی ثقافت اُبھر رہی اے، اوہدے اُتے ہور کوئی رنگ نہیں چڑھ سکدا تے جے کجھ چڑھ وی جاوے تاں اکو بارش نال دُھپ کے کدھرے رُڑھ جاوے گا۔ 
بارش نے تے وسنا ای وسنا ایں۔ 
ایس لئی پئی سرائیکی ادب دا اک اپنا خاص مزاج تے رویہ اے، چٹے ددھ وانگ جیہدے اُتے کسے ہور جھگ دی لوڑ نہیں۔ 
ارتقائی عمل وچ جے لوڑ پئی تاں وی ایہہ اپنے وسیب توں لوے گا، پر تجربے کردے رہن وچ کوئی ہرج نہیں، ایتھے اک قدرتی سوال پیدا ہوندا اے پئی رادھا، کنہیا، شیام،‫ کرشن دا سانولا رنگ اوپرا اے؟، جی ہاں پہلے اوپرا نہیں سی، ہن ہوگیا اے، کیوں جے اک اہم تاریخی فکر نوں ساڈے نال کوئی نہیں ٹپ سکدا، پرانہہ کھلوتا رہ گیا ایدھر نہیں آ سکدا ساڈے حال تے ماضی قریب وچ اوہدا کوئی کردار نہیں، فیر اوہ کیوں زبانی تسلسل توڑ کے مستقبل وچ آرلے گا۔ 
اج چالھی سال دی پیغمبرانہ عمر داقاری وی میرے توں اشنان ،شیام،ساوتری، رام راٹھ دے معنے پُچھدا اے، میں اوہنوں کیہ دساں؟ کیہ اوہنوں نویں سرے توں تاریخ پڑھاواں، کیہ تاریخ پڑھاون نال ادبی روایت قائم ہو سکدی اے؟ روایت دے تسلسل دا کھپا دونسلاں دے وچکار کھپے توں وی موکلا ہوگیا اے۔ 
کیہ صدیاں توں ٹری آرہی گل و بُلبل والی ادبی روایت رادھا شیام دے سانولے سلونے پن والی بُھلی وسری دھندلی یاد نال بدلی جاسکدی اے۔ 
میرے بعد آون والیاں دو نسلاں دے اجتماعی شعور دا بڑا وڈا سوالیہ نشان اے۔ 
ہندی پوری زباناں دے من موہنے کومل لفظ ساڈی روایت دا حصہ نیں، ایہناں نال ساڈا پیار تے پریت اے، پر ہندو دیو مالائی استعارہ ساڈے ادب دے اصلی ڈکشن تے ارتقائی سفر وچ اوپرا لگدا اے۔ 
سرائیکی ادب دا اصلی ڈکشن ارتقائی سفر وچ ہر نویں موڑ اُتے، ہر نویں منزل اُتے ہر نویں لالچ تے فریب وچ اپنے مزاج دے قدرتی چوکھٹے وچ ای قائم رہندا اے۔ 
زبان دی مٹھاس ،لُغت دا پھیلاؤ تے اوہدے استعمال دی وسعت ایس نوں ویلے دے تقاضیاں نال اک مِک ہوکے آفاقی تے بناندی اے پر رہندا خاص سرائیکی اے۔ 
جیویں دا سرائیکی وسیب دے لوکاں دا احساس محرومی تے مزاج دی عاجزی ساڈے کافی دوہڑے، مثنوی، گیت تے مرثیہ وچوں ابھری اے تے ایہدے نال ایہہ جیہڑی پیڑاں بھری رومانیت دی فضا تخلیق کردی اے، اوہ پوری دنیا وچ مشہور اے، پر حیرت تے خوشی دی گل اے پئی ایہہ ای پیڑاں بھری رومانیت دی فضا اج دی جدید سرائیکی نثر ،افسانہ، ڈرامہ، ناول تے شاعری، غزل، جدید نظم سرائیکی وچ رَچی وسی ہوئی اے۔ 
سگوں مسلط اے۔ 
تیڈے دریا واں داپانی ساڈے کان فرات تریہہ دا ترکہ مِلک اساڈی سِک ساڈی جاگیر کے تئیس پیوں نیر۔ 
ممتاز حیدر ادھی راتیں وچ سمندریں چن بیٹری کوں ٹورے وت کوئی اپنے من دی من تے تن دے نیل ٹکورے اشو لال فقیر لحظہ لحظہ گم تھی ونجوں ول ول جھمری پاؤں ساڈا سبھ کجھ نال اساڈے جتھے ڈیرا لاؤں رفعت عباس سرائیکی نثری ادب وچ تازہ دستاویزی ناول ،امرکہانی، ایس پیڑاں بھری رومانی فضا وچ پورا پورا گُجھیا ہویا اے۔ 
شعری تے نثری ادب وچ ایہو جیہیاں ڈھیر مثالاں دا چرچا تے مشہوری اے۔ 
سرائیکی ادب اپنے مختلف احیاتی ادوار ء قاضی راضی دے’’ حرف تے قاعدہ‘‘ ء عزیز الرحمن کمیٹی تے حرف ء ڈاکٹر مہر عبدالحق دی کتاب ملتانی زبان تے ایہدااُردو نال تعلق ء روشن خیال ادیباں دی آمد وچ حالات دی مطابقت دے نال نت نویں تجربیاں توں لنگھدارہیا اے۔ 
نویں تے تازہ خیالاں دے پُھل چُن دا ہویا۔ 
پرانے تے فرسودہ رجحاناں نوں پاسے کرکے اگے ودھدا رہیا اے۔ 
ہر اہم موڑ تے ہر دور وچ ایہدا اپنا مخصوص ڈکشن رہیا اے جیہڑا اوس ویلے نواں سی، پر ایہدا مزاج کدے وی بدلیا نہیں، ایس اعتبار نال سرائیکی ادب دا اصلی ڈکشن پکے پیریں اپنی تھاویں کھلوتا اے۔ 
کمِٹمنٹ دی گل ایتھے کیتی جا سکدی اے، جیہدے نال لکھاری دی سوچ متاثر ہوندی اے۔ 
مذہبی اشتراکی یاں کوئی ہور ایہہ اک ذریعہ اے مقصد نہیں ایسے طرح مختلف سرائیکی فکر دے سومے بہاول پور، ملتان ڈیرہ اسکول وی ڈکشن مِتھ لین وچ کردار ادا کر سکدے نیں، ایہہ ایس دے اسلوبی یاں فکری طریقے تے ہین پر منزل تے مقصد نہیں۔ 
ادب دا مقصد اپنے مخصوص مزاج تے روایت دے مطابق انسان دوستی دی سانجھ دا سنیہا اپڑانا ہوندا اے۔ 
کیوں پئی ادب دا کوئی مذہب نہیں ہوندا پر کافر وی نہیں سگوں ایہدا مسلک تے صوفیانہ اے۔ 
صوفی ٹبر دا اک سلسلہ قادریہ وی ہے جیہدے کشکول نوں خدائی تغار آکھیا گیا اے۔ 
ء وچ محمدبن قاسم نے سندھ فتح کیتا۔ 
او س زمانے وچ عرب دے وسینک سمندر راہیں ہندوستان نال تجارت کردے سن تے مسلماناں نے گجرات مالابار کالی کٹ سری لنکا وچ وسوں اختیار کرلئی سی ۔اوہناں 
نے مقامی زنانیاں نال ویاہ وی کرلئے سن۔ 
کیوں جے مسلماناں نوں تجارت کرن زمیناں حاصل کرن تے آباد ہون دیاں مکمل سہولتاں حاصل سن ۔ہرمسلمان 
اپنے مذہب دا پرچارک سی ۔اوہناں 
دے پرچارنال ہندومت وچ بھڑ تھوپے گیا ۔سیاسی 
اعتبار نال اوہ بے سکونی دا زمانہ سی۔ 
لوکائی دے ذہن پریشان سن ۔ایہہ 
فضاء اسلام دی اشاعت واسطے سازگار سی۔ 
چرومن پرومال دے اخیری بادشاہ جیہڑا کوڈنگلور دا حکمران رہ چکیا سی۔ 
اوس نے اسلام قبول کر لیا ۔اوس 
نے سفنے وچ ’’شق القمر‘‘ دا معجزہ ویکھیاسی ۔اوہدی 
ویکھا ویکھی پرجا وی مسلمان ہوگئی۔ 
بہت سارے تاریخ داناں نے لکھیااے پئی محمدبن قاسم دے حملے توں پہلا مسلماناں دیاں مسیتاں سری مالابار تے دوجے علاقیاں وچ موجود سن۔اوہناں 
نوں عبادت کرن دی آزادی حاصل سی۔بارھویں 
صدی عیسوی وچ مسلمان ایہناں علاقیاں وچ چنگی طرح آباد ہو چکے سن تے گھوڑیاں دی تجارت ٹیسی اُتے اپڑگئی سی۔ 
مسلمان ایتھوں دی سیاست ،تجارت تے مذہب اُتے کافی حد تیک اثر انداز ہوچکے سن ۔ 
سعودی عرب نے اپنے ہم مذہباں نوں ہرتھاں آزادی نال عبادت تے تجارت کردے ویکھیا۔اوہ 
گجرات دے راجا بارے لکھدااے۔’’ 
اسکی سلطنت میں اسلام کی عزت اورحفاظت کی جاتی ہے عام علاقوں میں عبادت گاہیں اورمسجد یں بنی ہوئی ہیں جہاں مسلمان روزانہ پنج وقت نماز اداکرتے ہیں‘‘۔ 
ایس توں اڈصوفیاء کرام ویلے کویلے ہندوستان تشریف لیاؤندے رہے، جنہاں دے اخلاق انسانی ہمدردی، سچے تے اُچے کردار نے ہندوستان دے وسنیکاں نوں متاثر کیتا تے اوہ اسلام دے دائرے وچ داخل ہوئے ۔ایہناں 
بزرگاں وچوں حضرت داتاگنج بخش ؒ حضرت حسین زنجائیؒ حضرت معین الدین چشتی، ؒ کاکی،‫ حضرت قطب الدین بختیار شیخ اسماعیل بخاری، سید جلال الدین بخاریؒ الجلیلی،‫ عبدالکریم سید محمد گیسو دراز دے ناں مشہور نیں ۔ 
ہندو کلچر اُتے جدوں اسلامی کلچردے اثرات مرتب ہوئے تے ہندوستان وچ اک نویں کلچرنے جنم لیا۔ 
ڈاکٹرتارا چند دا خیال اے پئی، ا سلامی او س سمے ہندوواں وچ ذات پات دے بُت، معاشرے وچ ناانصافی تے نفرت پھیلا رہے سن ۔قومی 
دولت تے اقتدار برہمناں دے ہتھ وچ سی ۔علم 
حاصل کرناصرف برہمن طبقے تیک محوودسی ۔مذہب 
صرف رسومات داناں بن کے رہ گیاسی۔ 
ناانصافی ،ظلم، غیرمساوات غیرانسانی فعل رائج الوقت سکے دا درجہ رکھدے سن۔ 
مذہبی رجحانات دی ترقی جذبات پرستی ول سی مذہبی عبادتاں تے بے شمار نویاں شکلاں اخیتار کررہیاں سن۔نفس 
پرستی عام سی ۔ 
مورخ تے فلسفی دسدے نیں پئی ایہور زمانہ نویں کلچر دے جنم لئی سازگارہوندااے ۔ 
تے اوس کلچر دا چاہیوان ہوندااے جیہڑاظلم، ناانصافی تے نا مساوات دی روک تھام کرسکے۔ 
مسلماناں کول عام فکرتوں اڈ انصاف ،مساوات، عدل انسان دوستی، چنگا اخلاق انسانیت داحترام تے حیاتی د اضابطہ قرآن حکیم سی ۔ایہناں 
خوبیاں پاروں اسلامی کلچر مقامی کلچر اُتے حاوی ہوگیا۔ 
وچ جدوں مغل بادشاہ ظہیرالدین بابر نے ہندوستان وچ اپنے پیرجمائے تے مغلیہ سلطنت دی نیہہ رکھی اوس ویلے دی ہندوستان دی ثقافتی حیاتی دا نقشہ تزک بابری وچ ا نج بیا نیا اے ۔ 
ہندوستان ایک ایسا ملک ہے ۔جہاں 
تفریحات بہت کم ہیں۔ 
یہاں کے لوگ خوش شکل نہیں اور نہ ہی انھیں دوستانہ مجالس بے تکلفانہ صحبتوں اور مخلصانہ میل جول کا اندازہ ہے۔ 
یہ لوگ ذہنی صلاحیتوں سے خالی ہیں اور روحانی حالتوں سے ناواقف ۔شائستہ 
آداب یا مہربانی اورہمدردی کے احساسات سے خالی ہیں۔ 
یہ اپنی دستکاری سے متعلق کوئی نیامنصوبہ نہیں سوچ سکتے اور نہ ہی کوئی نئی ایجاد کر سکتے ہیں ۔یہاں 
نہ مکان اچھے ہیں اور نہ ہی گوشت اچھا ملتا ہے۔ 
یہاں کے بازاروں میں نہ اچھی روٹی اورغذاملتی ہے نہ حمام نہ مدر سے ۔نہ 
شمعیں نہ مشعلیں نہ کوئی شمع دان ۔باغات 
اور مکانات میں نہریں نہیں ہوتیں ۔عوام 
ننگے پاؤں پھرتے ہیں۔ 
ناف سے دومٹھی نیچے کپڑا باندھتے ہیں ۔جس 
کولنگوٹ کہتے ہیں ‘‘ بابر نے جنہاں لفظاں وچ اوس ویلے دے ہندوستان دا نقشہ اُلیکیا اے اوس توں معلوم ہوندااے پئی اوس سمے ہندو معاشرہ بے روح سی ۔جیہدے 
وچ خیال تے سوچ دی ترقی رک گئی سی ۔سارا 
معاشرہ اک اجہی تنگ نظری دا شکار سی جیہدے وچ حیاتی مختلف مسائل دے دھاگیاں وچ اُلجھی ہوئی سی۔ 
ناانصافی ظلم تے جبر تے نامساوات معاشرے داناسور بن چکے سن ۔ 
ظہیرالدین بابر دی فتوحات مگروں اکبراعظم عہدوچ جدوں اک طاقتور کلچرنے کمزورکلچر نوں پوری طرح دبادتاسی تے اوس پرانے کلچر وچوں اک نواں کلچر پُھٹیا۔ 
تخلیقی طاقت دیاں جڑھاں پکیاں ہویاں۔آئین 
اکبر ی وچ ہرچیز دے اُصول تے ضوابط درج کیتے گئے۔ 
ایس طرح اکبر اعظم دادورکلچر دے ودھن پھلن تے کھلرن دازمانہ ثابت ہویا ۔سوچ 
دے نظام نے ہر پاسے نویاں نویاں شکلاں اخیتارکیتیاں۔ 
ایس لئی اوس زمانے وچ حرکی طاقت تے آدرش دے سومے پھٹدے وکھالی دیندے نیں ۔ 
جہانگیر دے زمانے وچ سوچ یاخیال واضح شکل وچ ظاہر ہویا تے شاہ جہاں دے دورتیک ایہدی شکل ہور چمک گئی ۔جیویں 
اکبر دے دوروچ موسیقی دے جیہڑے اُصول بنائے گئے سن۔ 
اوہ عام ہوکے پورے معاشرے وچ کھلر گئے۔تعمیرات 
دااندازتے ہنر مندی معاشرے وچ اکو جیہی نظرآون لگ پئی، ادب آداب، رسم ورواج ،وقت دااستعمال، علم تے سائنس، لباس وغیرہ، وضع داری ،ظاہری رکھ رکھاؤ،معاشرتی قدراں دا روپ دھار چکیاں نیں۔ 
محمدشاہ رنگیلے دے دوروچ کلچر اُتے اوہو الفاظ سچے ثابت ہوندے نیں ۔جیہڑے 
بابر نے ہندو کلچر بارے آکھے سن۔ 
بدعقیدگی۔ 
بے عملی ،تنگ نظری، خودغرضی، ناانصافی ،ظلم تے جبر، فضول خرچی،نمود نمائش، ریاکاری، طبقاتی تفریق، اوہام پرستی، نفس پرستی تے سازشاں کلچر دا حصہ بن چکیاں نیں۔ 
اوس زمانے وچ پیری مریدی تے خانقاہ پرستی دا عروج سی تے اوس نے مذہب دی تھاں لے لئی سی مدارس وچ پرانا تعلیمی نظام رائج یونان داخارج کیتا ہویا فلسفہ مدرسیاں وچ پڑھایا جاندا سی۔ 
صرف تے نحوتعلیم دا مرکز سی ۔قرآن 
نصاب توں خارج سی ۔ایس 
طرح کلچر اک بے جان لاش بن چکا سی ۔ 
لکھنوئی کلچر وچ وی ظاہری رکھ رکھاؤ، کھوکھلی تہذیب نمود و نمائش تے عیاری سی ۔خود 
غرضی، مفاد پرستی تنگ نظری ، خیر تے شر بارے منصوعی تصورات عوام دی حیاتی دا حصہ بن چکے سن۔ 
ایہہ اوہ منزل اے جتھے نواں کلچر جنم لیندا اے ۔ 
عروج تے زوال دی ایہہ د استان انسانی تاریخ وچ ہمیشہ دہرائی جاندی رہی اے تے دہرائی جاندی رہوہے گی۔ 
خیال دی ترقی دے رُک جان مگروں ایسے عمل نے رومن کلچر مٹا دتاسی تے ایسے عمل نے باز نطینی کلچر نوں ٹوٹے ٹوٹے کر دتا سی ۔ 
اج کل مغرب وچ وی ایہو حال اے ۔نویں 
نسل وچ خیال دا ارتقاء رک گیا اے۔ 
تے ہر پاسے ناچ گانا، شہوت پرستی تنگ تے کم لبا سی ۔جنسی 
بے راہروی، جسماں دی نمائش، بداخلاقی، راہ زنی، نشہ، سستی تے گھٹیا تسکین حاصل کرن دے ذریعے ،کلچر دے زوال دا سبب بن دے جارہے نیں۔ 
کلچر دے عناصر سیانیاں تے ودواناں نے کلچر دے چار عناصر دسے نیں۔ 
۱۔طبعی 
حالات ۲۔آلات 
تے اوزار ۳۔فکری 
نظام تے احساس ۴۔سماجی 
قدراں ایہہ عناصر مشرق تے مغرب دونواں اُتے لاگو ہوندے نیں ۔ایہہ 
وکھری گل اے ،پئی اک ملک وچ اک عنصر دوجے عنصر نالوں ودھ یاں گھٹ ہووے۔ 
پر ایہہ نہیں ہو سکدا پئی ایہناں چاراں عناصر وچوں کوئی عنصر سرے توں ای موجود نہ ہووے۔ 
طبعی حالات کلچر دی تعمیرتے تشکیل وچ طبعی حالات دا بڑا عمل دخل ہوندااے ۔ہر 
کلچر دا اپنا وکھرا جغر افیہ ہوندااے ۔اوہدے 
دریا،پہاڑ،جنگل،پیداوار،ماحول،رہتل عادتاں تے جذبے کلچر اُتے اثر پاوندے نیں۔ 
ایسے پاروں ریگستانی علاقیاں تے پہاڑی علاقیاں دی تہذیب مختلف ہوندی اے ۔ 
آلات تے اوزار انسانی تہذیب دی ترقی آلات تے اوزاراں دی ترقی اُتے کھلوتی ہوئی اے۔ 
جس قسم دے اوزار ہون گے۔ 
اوسے طرح دی تہذیب ہووے گی ۔جیویں 
پتھر دے زمانے دی تہذیب دھات دے زمانے دی تہذیب نالوں وکھری اے ۔انسان 
نے ہل بنایا۔واہی 
بیجی شروع کیتی۔ 
پنڈ قائم ہوئے فیر شہر وجود وچ آئے ۔ہل 
دی تھاں ٹریکٹر تے کھوہ دی ٹیوب ویل نے لے لئی۔ 
اوہدے نال رہن سہن دے طور طریقے بدلے تے سوچ وچ تبدیلی آئی۔ 
فکری نظام تے احساس ہر تہذیب دا وکھرا فکری نظام تے احساس ہوندااے ۔ایہہ 
نظام اوس رشتے دی نوعیت نوں ظاہر کردااے ۔جیہڑا 
معاشرے دے افراد تے موجودا ت وچ قائم ہوندااے۔ 
موجود ات دی پدھر سوچ تے شعور دی پدھر قائم کر دی اے۔ 
جیویں پتھردے زمانے دا بندہ ریڈیو تے ٹیلی ویژن دے سمجھن دا شعور نہیں رکھدا سی ۔شعور 
دے ارتقاء دے نال چیزاں دا ارتقاء ضروری اے ۔ 
سماجی قدراں کسے معاشرے وچ رابطہ سلوک،اخلاق تے عادتاں، رہتل بہتل ،رسم تے رواج سن تے جمال تے فن دے اظہار دے جیہڑے معیار رائج ہوندے نیں۔ 
اوہو اوس سماج دیاں قدراں ہوندیاں نیں ۔ایہہ 
قدراں کوئی مجلس تے ادارہ نہیں بناؤنداسگوں صدیا ں دیاں روایتاں ایہناں سماجی قدراں نوں جنم دیندیاں نیں۔ 
معاشرے دے افراد ایہناں قدراں دی پابندی کر دے نیں۔مثال 
دے طور تے ذوالحجہ دے مہینے وچ عرب دے وسنیک جنگ نہیں کردے سن ۔کیوں 
جے حج دے موقعے تے مکہ وچ میلہ لگدا سی،جیہدی آمدن اوہناں دی روٹی روزی سی ۔جے 
اوہ لڑدے رہندے تے باہردے ملک دا کوئی تاجر کوئی حاجی اوتھے نہ جاندا۔ 
ایسے طرح پنجاب وچ پنجاب دے طبعی حالات ،آلات تے اوزار، فکری نظام تے احساس تے سماجی قدراں مل کے پنجابی کلچر نوں ہوند وچ لیاؤ ندیاں نیں۔ 
ساڈے پنجابی کلچر اُتے مذہب تے تصوف دی چھاپ بڑی ڈونگھی اے ۔جس 
نے سوچ رہن سہن رسماں تے رواج یعنی پوری حیاتی نوں متاثر کیتا اے۔ 
ایس پاروں بزرگان دے مزارات ۔خانقاہاں 
۔مذہبی 
شخصیتاں تو ہمات، جادو ٹونے، رسماں تے رواج، لوک گیت، لوک داستان، لوک ناچ ،کھیڈ تماشے، عرس میلے ،تہوار، ساڈے کلچر دے ات ضروری انگ نیں۔ 
مزارں وچوں حضرت داتا گنج بخش ہجویریؒ حضرت میاں میرؒ ، بی بی پاک دامناںؒ ، حضرت شاہ حسین لاہوری،ؒ حضرت شاہ جمالؒ ، حضرت شاہ کمالؒ حضرت بابا بلھے شاہؒ حضرت بابا فرید الدین گنج شکر ؒ ، حضرت سلطان باہوؒ ، حضرت بہاؤ الدین زکریا ملتانیؒ حضرت شاہ رکن عالمؒ ، حضرت میاں محمد بخشؒ حضرت پیر نوشہ قادریؒ ، حضرت پیر مکی شریفؒ ، حضرت سید وارث شاہؒ ، بہتے مشہور نیں ۔ 
لوکائی دور دراڈے دا پندھ طے کرکے ایہناں بزرگاں دے مزاراں اُتے حاضری دیندی اے ۔چڑھاوے 
چڑھاؤندی تے منتاں منگدی اے ۔مرُاداں 
نال جھو لیاں بھر کے لے جاندی اے۔ 
مزاراں اُتے عقیدت دے پھل تے چادراں چڑھائیاں جاندیاں نیں۔ 
عرس ہوند ے نیں تے میلے لگدے نیں۔بھنگڑے 
پیندے تے گاہلڑ نچدے نیں ۔عقیدت 
دا ایہہ حال اے پئی لوک مزار ول پچھاڑی کرنا بے ادبیِ گستاخی تے گناہ سمجھدے نیں۔ 
ساڈے کلچر وچ تو ہمات نوں وی اُچیچ دتی جاندی اے ۔لوکائی 
پیراں فقیراں،سادھواں تے سنتاں اُتے یقین رکھدی اے۔جادو 
ٹونے کیتے جاندے نیں ۔فیر 
اوہناں دا توڑ وی لبھیا جاندااے۔ 
پیر فقیر لوکاں دی ایس کمزور ی نوں لبھ لیندے نیں تے اوہناں دی جہالت توں فائدہ چکدے نیں۔لوک 
نت دیہاڑے ٹھگے جاندے نیں۔ 
پنجابی کلچر وچ جنم توں لے کے مرن تیک رسماں تے رواج موجود نیں۔ 
سگوں جے ایہ آکھیا جاوے تے غلط نہ ہووے گا ،پئی لوکائی رسماں تے رواجاں دے جال وچ پھسی ہوئی اے ۔بال 
دے جنم اُتے گڑھتی، جھنڈلہائی،دودھ پلائی،دھیاں دھیانیاں نوں مننا، دان ،خیرات،منتاں پوریاں کرنا دیگاں پکانا، خوشیاں منانا ، عقیقہ کرنا، لوریاں دینا، ورگیاں ان گنت رسماں نیں،جیہڑیاں ساڈے کلچر نال جڑیاں ہویاں نیں۔ 
بہت ساریاں لوریاں اجیہاں نیں جہناں وچ پنجابی رہتل دیاں تصویراں ،رشتے ناطیاں دا ذکر نفرتاں ،محبتاں، رنجشاں،عداوتاں، تے قربانیاں دا ذکر مل دااے۔اک 
لوری دے کجھ بول انج نیں۔ 
کاکا آیا راہیں راہیں پٹ وچھاواں تھائیں تھائیں اُٹھ کاکے دی بنّی اُٹھ لگ رسوئی آیا میرا کاکا متاں غصے نہ ہوئی بھڑولیوں کڈھاں کھنڈ آلیوں کڈھاں گھیو چُک بناواں پنیاں کھاوے منڈے دا پؤ لال میرا گودی کھیڈ ے انج ای ہور دوجے لوک گیت تھا ل، ماھیا، ڈھولا،ٹپہ، بولیاں، دوہڑے، چھلہ ، جگنی۔گدھا، 
سمی، جھومر، ککلی، گھوڑیاں ، سٹھنیاں وغیرہ نیں ۔ 
جنہاں وچ ساڈی رہتل تے وسیب دیاں من موہنیاں تصویراں وڈکیاں دے صدیاں دے تجربے مشاہدے ،مت دیاں گلاں ،قوم داسبھااوہدیاں ریتاں رسماں ،اوہدے ماضی دے جھلکارے ،دھرتی دے رنگ، موسم،فصلاں تے نسلاں، وگدے کھوہ ،ٹھاٹھاں مار دے دریا ، گیت گاندیاں ندیاں سبھے کجھ موجود اے۔ 
ماہیے دے کجھ بول پیش نیں ، جنہاں وچ پنجاب داحُسن تے کلچر ڈلھ ڈلھ پیندااے۔ 
الف انب ڈاھڈے رسیلے نیں متھا تیراچن ورگا تیرے نین نشلیے نیں ب بیری بیراں والی اے متھا تیرا چن ورگا چھاتی شیراں والی اے ج سونے دا کل ماہیا لوکاں دیاں رون اکھیاں ساڈا روندا اے دل ماہیا د چٹا ککڑ بنیرے تے کاشنی دوپٹے والیے منڈا عاشق تیرے تے پنجاب دے مشہور کھیڈ کشتی ،پہلوانی تے کوڈی سن لوک اپنے آپ نوں جوان ۔تندرست 
تے طاقتور بناؤن واسطے تڑکے اکھاڑے جاندے سن ۔بیٹھکاں 
کڈھنا ،ڈنڈپیلنا، مگدر گھماؤنا، وزن چکنا، دوڑ لاؤنی پنجاب دے جواناں دے شوق تے کھیڈاں ہوندیاں سن ۔کوڈی 
کھیڈنا، گلی ڈنڈا، جنڈبرہمن، تیراکی، اٹ کھڑکا، اڈاکھڈا، کھڈی کھڈا، باراں ٹہنی، گولی پلا، اخروٹ کھیڈنا، ٹھیکری لکائی، کوکلاشپاکی، چور سپاہی، چھال مارنا، دُھپ چھاں ،کھدوکھونڈی، لٹو، بینی پھڑنی، پھنڈ وغیرہ۔ 
بالاں دیاں کھیڈاں سن ۔جیہڑیاں 
پنجاب دی پچھان سی ہن ویلا لنگھن دے نال نال کنا پانی پُلاں ہیٹھوں لنگھ گیا اے۔ 
سماجی تے معاشرتی قدراں دیاں شکلاں ای بدل گئیاں نیں۔ 
ہن دنیادے گلوبل ولیج بنن نال مغرب دا چوکھا اثر مشرق اُتے چڑھ گیا اے۔ 
ہن گلی گلی کرکٹ تے فٹ بال تے ہاکی کھیڈی جاندی اے ۔کسے 
بال نوں کوکلہ شپاکی دے معنی پتہ نہیں۔ہن 
لاہور دیاں گلیاں وچ گھراں دے باہر تھڑیاں اُتے دھوتی شلوکا پاکے کوئی بزرگ پکھی جھلدا وکھالی نہیں دیندا۔ 
گھر دے سبھے جی شاماں توں لے کے ادھی رات تیکر ٹیلی ویژن دے سامنے بیٹھے ہوندے نیں۔ 
کلچر اک ا جیہالفظ اے جیہدی اج تیک مکمل تے صحیح تعریف نہیں ہوسکی ۔ہر 
ادیب تے فلاسفر نے ایس لفظ نوں اپنے رنگ تے ڈھنگ موجب ورتیااے تے اپنی سوچ تے اپروچ مطابق ایس دے معنے بیان کیتے نیں ۔کجھ 
لوکاں نے ایس لفظ دے معنی تے تشریح نوں انج توڑمروڑ کے پیش کیتا اے پئی کلچردے معنی گڈمڈتے بہم ہوکے رہ گئے نیں۔ایس 
لئی لفظ کلچر دی اجیہی جامع تے مکمل تعریف سامنے نہیںآئی جیہدے نال بندے نوں تسلی ہوجاوے ۔ 
کلچردالفظ انگریزی زبان وچ ایناکو ورتیا گیااے پئی انج جاپدااے جیویں ایہہ انگریزی زبان دا ای لفظ اے ۔ 
پراصل وچ ایہہ یونانی زبان دا لفظ اے تے ایس دے لغوی معنی واہی بیجی یعنی اے ۔جس 
دا مطلب شہد دیاں مکھیاں تے ریشم دے کیڑے پالنا، سیپیاں تے بیکڑیا دی پرورش تے بڑھوتری، جسمانی یاذہنی اصلاح تے ترقی اے ۔جویں 
ڈاکٹر ایم ۔ایچ 
صدیقی لکھدے نیں جدوں لفظ کلچر نے انگریزی ادب دی جوُہ وچ پیر دھریا تے ایس دے معنے بدل گئے۔انگریزلکھاریاں 
نے ایس لفظ نوں ثقافت دے معنیاں وچ ورتیا تے حیاتی دے شعبے کلچر دی چادر تھلے واڑدتے۔ 
اپنی کتاب وچ لکھدا اے۔ 
مطلب اے پئی انگریز ی وچ مختلف زمانیاں وچ کلچردے مختلف معنی بیان کتیے جاندے رہے تے اخیر موجودہ صدی وچ کلچر توں مرادانسان دی مادی ،ذہنی تے روحانی حیاتی داڈھنگ اے ۔جیہدے 
وچ ادب تے فن وی آجاندے نیں۔ 
فیر انگریزی راہیں جدوں لفظ کلچر اُردو وچ استعمال ہویا تے ایہدے معنیاں وچ اک ہور تبدیلی آئی تے ایس لفظ توں مرادتہذیب تے تمدن ،شائستگی تے رہتل بہتل ہوگئی ۔بہت 
سارے لکھاریاں نے ایس لفظ نوں تہذیب دے معنیاں وچ ورتیا اے۔ 
حالاں تہذیب لئی انگریزی وچ اک ہور لفظ سویلا یزیشن موجود اے ۔ 
تہذیب دالفظ صدیاں توں نہ صر ف ساڈے ملک وچ ایران تے عرب وچ وی ورتیاجا رہیااے ۔ 
حقیقت ایہہ وے پئی تہذیب عربی زبان دالفظ اے تے ایس دے معنی کسے رُکھ یا بوٹے دا کٹنا چھنڈنا،چھانگنا ،تے سوارنا اے تاں جے او س بوٹے وچ نویاں ٹہنیاں پھٹن تے نویں پتے لگن تے بوٹاخوب ودھے پُھلے ۔ 
فارسی زبان وچ تہذیب دا لفظ آراستہ پیراستہ کرنا پاک صاف کرناتے اصلاح کرن دے معیناں وچ ورتیا جاندا اے ۔اُردو 
وچ ایس لفظ نوں عام طورتے شائستگی تے مذہب پن وچ استعمال کیتا جاندا اے جیویں اساں آکھنے آں ۔فلاں 
بندہ بڑا مہذب یا تہذیب یافتہ اے ۔ایس 
توں ساڈا مقصد ایہہ ہوندااے پئی اوہ بندہ گل کتھ کرن اُٹھن ،بیٹھن کھان پین دے طریقے تے رہن سہن دے انداز ساڈیاں معیاری روا یتاں دے مطابق ورتدااے تے اُوہ مجلس دے آداب نوں سُچے ڈھنگ نال نبھاوندااے۔ 
تہذہب دا ایہہ مطلب اصل وچ ایران تے پاکستان و ہند دے امیراں وزیراں دی حیاتی دے طورطریقیاں دا ترجمان اے ۔ایہہ 
طبقہ کلچر دے تخلیقی عمل وچ خودشریک نہیں ہونداتے نہ ای کلچر تے تخلیقی عمل وچ جیہڑا سمبندھ اے ،اوس دی اُچیچ نوں محسوس کردااے۔ 
کلچر لفظ نوں تہذیب دے معنیاں وچ ورتن د ا مڈھ سر سیداحمدخان توں بجھداا ے۔ 
کیوں جے اوہناں نے اپنے رسالہ’’ تہذیب الاخلاق‘‘ دے پہلے پرچے ء وچ کلچر توں مراد تہذیب ای لئی اے فیر اوہناں مگروں ہور لکھاریاں نے وی کلچر نوں تہذیب دے معنیاں وچ ورتیا اے ۔ 
ڈاکٹر جمیل جالبی اپنی کتاب ’’پاکستانی کلچر‘‘و چ لکھدے نیں ۔ 
’’میں نے لفظ تہذیب اور ثقافت کے معنی یکجا کرکے اُن کے لیے لفظ کلچر استعمال کیا ہے ۔جس 
میں تہذیب و ثقافت دونوں کا مفہوم شامل ہے۔ 
اس کے معنی یہ ہوئے کہ کلچر ایک ایسا لفظ ہے ۔جو 
زندگی کی ساری سرگرمیوں کا خواہ ذہنی ہوں یا مادی خارجی ہوں یاداخلی ہوں احاطہ کر لیتاہے ‘‘ ڈاکٹرجمیل جالبی نے کلچر نوں ساری حیاتی اُتے محیط قرار دتا اے۔ 
ایس طرح اوہناں دے وچار ریمنڈولیم نال ملدے نیں ۔اوہناں 
نے تہذیب تے ثقافت نوں آپو وچ گڈمڈ کرکے ٹانٹا ای نبیٹر دتااے، آؤ ذراہن اج دے مشہورپارکھ پروفیسر سجاد باقر رضوی دے خیالات وی سن لئے۔ 
اوہ فرماندے نیں ’’ میں لفظ تہذیب کو انگریزی لفظ کلچر کے مترادف استعمال کرتاہوں۔ 
اورمیں تہذیب کو تمدن کا روحانی پہلو سمجھتا ہوں ۔میری 
نظر میں تہذیب خود تخلیق بھی ہے ۔اور 
تخلیق کا ذریعہ بھی ‘‘۔ 
ایس توں اڈہوروی بہت سارے لکھاریاں نے کلچرنوں تہذیب دے معنیاں وچ ورتیااے حالاں کلچر لئی ساڈے کول بڑا سوہنا لفظ ثقافت موجودا اے۔ 
کیوں جے عام طور تےدا ترجمہ تہذیب کیتاجاندااے ۔جدوں 
کہ ثقافت اک اجیہا جامع لفظ اے جہدے وچ حیاتی دے سارے رنگ تے انگ آجاندے نیں۔ 
لفظ تہذیب اپنے اندراپنی جامعیت تے حیاتی دا بھروا ں تاثر نہیں رکھدا۔ 
جیہڑا ثقافت دے لفظ وچ موجود اے ۔ایس 
پاروں میرے خیال وچ کلچر داترجمہ ثقافت مناسب ،موزوں تے سوہنااے ۔ 
ایتھے سوال پیدا ہوندااے پئی کلچر یا ثقافت کس شئے نوں آکھدے نیں تے انسانی حیاتی نال ایہدا کیہ سمبندھ اے؟ سبط حسن ہوراں نے اپنی کتاب ’’تہذیب کاارتقاء‘‘ و چ کلچر نوں تہذیب دے معنیاں وچ ورتدیاں ہویاں ایہہ تعریف لکھی اے۔ 
’’کسی معاشرے کی با مقصد تخلیقات اورسماجی اقدار کے نظام کوتہذیب کہتے ہیں تہذیب معاشرے کی طرز زندگی اورطرز فکرواحساس کاجوہر ہوتی ہے۔ 
چنانچہ زبان، آلات واوزار، پیداوار کے طریقے اور سماجی رشتے ،رہن سہن، فنون لطیفہ، علم وادب، فلسفہ و حکمت ،عقائد و افسوں ،اخلاق و عادات، رسوم و روایات ،عشق ومحبت کے سلوک اورخاندانی تعلقات و غیرہ تہذیب کے مختلف مظاہرہیں ۔ 
سبط حسن ہوراں لفظ تہذیب نوں وسیع تے ڈونگھے معنیاں وچ ورتیا اے۔ 
جیہدے وچ کلچر یاثقافت، تمدن تے حیاتی دے سبھے رنگ ڈھنگ آگئے نیں۔ 
پراوہناں نے کلچرنوں تہذیب تُوں وکھ کوئی شئے نہیں سمجھیا۔ 
ڈاکٹر جمیل جالبی نے کلچر بارے اپنے وچار ایس طرح بیان کیتے نیں ۔ 
’’کلچر اُس کل کا نام ہے جس میں مذہب وعقائد،علوم و اخلاقیات ،معاملات ،معاشرت، فنون و ہنر، رسم ورواج، افعال ارادی اور قانون، صرف اوقات اوروہ ساری عادتیں شامل ہیں جن کا انسان معاشرے کے ایک رکن کی حیثیت سے اکتساب کرتا ہے اور جن کے برتنے سے معاشرے کے متضاد و مختلف افراد اور طبقوں میں اشتراک و مماثلت ،وحدت اور یکجہتی پید اہو جاتی ہے ۔جن 
کے ذریعے انسان کو وحشیانہ میں اور انسانیت میں تمیز پید ا ہوتی ہے ‘‘۔ 
یعنی کلچراوہ پلیٹ فارم اے جتھے لوکائی اک تھاں اکٹھیاں ہوندی اے ۔اوہناں 
وچکار بھائی چارہ محبت تے ایکتا پیدا ہوندی اے۔ 
جے کوئی بندہ ایس پٹڑی توں تھلے لہہ جاندا اے تے لوکائی اوس نوں کھِچ کے مُڑ پٹڑ ی اُتے لے آوندی اے۔ 
افضل اقبال ہوریں اپنی کتاب وچ اپنے وچاراں د ا اظہا رانج کردے نیں۔ 
افضل اقبال ہوراں دے نیڑے کلچر ساڈے ماضی دیاں کارنامیاں،رسم رواج، تجربیاں دا ناں اے جہناں نوں عزت تے احترام نال ویکھیا جانداے ۔کیوں 
جے ایہدے وچ ساڈیاں جڑھاں موجود نیں۔ 
جے اسیں ایہناں توں مکھ موڑ لیئے تے فیر ساڈی بڑھوتری رُک جاوے گی ۔لگدے 
ہتھ ا سیں اک مغربی مفکر تے نقاد میتھو آرنلڈ دا کلچر بارے نظریہ ویکھدے چلئے۔ 
جس نال سانوں کلچر دامطلب سمجھن وچ مدد ضرور ملے گی۔ 
اوہ اپنی کتاب’’ کلچر اینڈ انار کی‘‘ وچ لکھدااے ۔ 
’’کلچر دا مطلب اے پئی پڑوسیاں نال محبت ،عمل دا شوق، امداد دا جذبہ، دوجیاں نوں فیض اپڑانا ۔انسانی 
غلطیاں دی اصلاح، انسان دے ذہنی انتشار نوں دُور کرن تے اوہدیاں مصیبتاں گھٹ کرن دا جتن تے ایہہ سچی سدھر پئی اساں جس حالت وچ دنیا نوں پایا اے، اوس توں چنگی تے بہتر حالت وچ چھڈ جائیے ۔یعنی 
اوہ سارے مقاصد جنہاں نوں خاص طور تے سماجی آکھیا جاندااے ،کلچر دے میدان عمل دا ضروری حصہ بن جاندے نیں‘‘۔ 
ایہناں ساریاں ودواناں ،فلاسفراں تے لکھاریاں دے حوالیاں توں ایہو سٹہ نکل دا اے ۔پئی 
کلچر اک اجیہا جامع لفظ اے جیہدے وچ مذہب ،سیاست ،معیشت ،فنون، سائنس، تعلیم تے زبان سبھے کجھ آجاندااے۔ 
میتھیو آرنلڈ نے اپنے قول دی تا ئید وچ مذہبی فرمان نوں پیش کیتا اے، اوہ آکھدااے۔ 
’’ حکومت الہٰیہ انسان دے اندر موجود اے۔ 
کلچر جمال تے بصیرت د ا دوجا ناں اے ۔کلچر 
دا مقصد انسانیت دی معراج اے تے ایہو مذہب دا مقصد اے کلچر ایس مقصد دے حصول دی خاطر علم، فن، فلسفہ، تاریخ تے مذہب توں کم لیندااے‘‘۔ 
مذہب انسانی تجربے دی ڈوھنگی آواز تے انسانی نسل دی اوہ کوشش اے، جیہڑی اوس دے انسانیت دی تکمیل دے جذبے نوں تسکین دیندی اے۔ 
کلچر تے مذہب دونواں دے نیڑے انسانیت دی تکمیل لئی معاشرے دا وجود ضروری اے ۔ 
میتھیو آرنلڈ نے دونواں اُتے بحث کرن مگروں دونواں وچکار فرق نوں وی سامنے لیاندا اے ۔اوہدا 
خیا ل اے پئی کلچر دے سامنے انسانیت دی تکمیل دا تصور اوہناں ساریاں طاقتاں دی ہم آہنگ ترقی پاروں اے جیہناں انسانی فطرت وچ حسن تے وقارپیدا ہوندا اے ۔ 
ایس نظرئیے وچوں ایس گل دی اجازت نہیں دتی جاسکدی پئی کسے اک طاقت نوں ضرورت توں ودھ ترقی دتی جاوے تے باقی قوتاں نوں گُٹھے لا دتا آرنلڈ مذہب ،تہذیب تے اخلاق نوں بہت اچیچ دیندا اے، ایس دے نال نال جمال تے بصیرت اُتے وی زور دیندااے ایس مقام اُتے کلچر اوہدے نیڑے مذہب دے عمومی تصور توں وی اگانہہ ودھ جاندااے۔ 
اوہدے نیڑے روحانی سکون انسانیت دی تکمیل نال حاصل ہوندااے ۔اوس 
نے ثبوت دے طور تے انگلینڈ دے پیورٹن لوکاں دی مثال پیش کیتی ۔جیہڑے 
اپنے آپ نوں دنیا وی گناہاں تے غلطیاں توں بچا کے پرہیز گاری دے انعام دے طور تے دنیاوی خوشحالی دی ٹیسی اُتے اپڑ گئے ۔اوہناں 
نے اطمینان تے سکون حاصل کیتا ۔ 
تہذیب دی تاریخ دے مطالعے نال پتہ لگدااے۔ 
پئی کسے تہذہب دے زوال دا زمانہ ای فکر تے فنی لحاظ نال عروج دا زمانہ ہونداے جیویں کلیسائی تہذہب دے زوال دا زمانہ ای احیائے علوم دا دور سی۔ 
جویں خزاں دے دناں وچ ہر پاسے اُداسی تے مُردنی چھاجاندی اے، تے پیلے پتراں دے پیراں تھیلوں ای نویاں کو نپلاں پُھٹ دیاں نیں ۔تے 
مناں مٹی تھلے دبے ہوئے بیج پھُٹ کے باہر نکل آوندے نیں،فیرایہناں کلیاں تے بوٹیاں نال دھرتی نوں پھل لگ جاندے نیں تے ہر پاسے بہار ڈیرے جمالیندی اے۔ 
حقی گل ایہہ وے پئی کلچر انسان دیاں تخلیقی طاقتاں تے ایہناں کلیاں تے بیجاں دے پھٹن دا ناں اے،جدوں ایہ ودھ پھل کے دھرتی نوں اپنی لپیٹ وچ لے لیندے نیں تے ایس نو ں اساں تہذیب دا ناں دے دیندے ہاں ۔ایتھوں 
ایہہ گل ثابت ہوئی تہذیب دے زوال تے معاشرے دے انحطا ط توں انسانی ذہن متاثر ہوکے تخلیقی عمل وچ رُجھ جاندااے ۔انج 
کلچر دیاں نویاں قدراں جنم لیندیاں نیں ۔ 
ہن سوچن والی گل اے پئی آواجائی دیاں سہولتاں پاروں ،فاصلیاں دی کمی تے نقل مکانی نال روزدیہاڑے جغرافیائی حداں گھٹ دیاں جارہیاں نیں۔ 
دنیا اک گلوبل ولیج بن دی جارہی اے جیہدے سٹے وچ اک عالمگیر تہذیب ہوندوچ آرہی اے۔ 
ایہدے نا ل نال اک سانجھ کلچر جنم لے رہیا اے۔ 
جدوں جغرافیائی حداں مُک جان گیئاں اودوں سانجھا کلچر باقی رہوے گا۔ 
جتھوں تیک پنجابی کلچر دا سمبندھ اے، کجھ کھوجیاں تے ودواناں دا خیال اے پئی ایہدی نینہہ ء وچ محمد بن قاسم دے حملے سمے رکھی گئی سی ۔دوجا 
دھڑا ایہدیاں جڑہاں ہندو متھالوجی وچ لبھدااے۔کیوں 
جے بھگوت گیتا وچ لکھیا اے۔ 
پئی کرم مارگ راہ عمل راہیں نجات حاصل کیتی جا سکدی اے ۔کرم 
مارگ اصل وچ بے لوث عبادت ۔دیوتاواں 
نوں خوش کرن واسطے قربانی دینا تے گھروکی رسماں نبھانا اے ۔ویداں 
دے موجب دیوتاای تخلیقی عمل دے پہلے مظاہر سن ۔اوہ 
قدرت دیاں نیم الوہی طاقتاں سن۔اوہناں 
دے ناں اندر متر۔ورن۔ 
اگنی سن مگر مسلماناں دے ہندوستان وچ آؤن دے سمے اوہناں دیوتاواں دی معنویت تے گنتری کافی حد تیک بدل چکی سی۔ 
اوہناں وچوں کئی دیوتامٹ چکے سن کجھ نویں دیوتا پوجے جاندے سن اوہناں دی گنتری گھٹ کے رہ گئی سی ۔جنہاں 
وچوں اندر، اگنی، سوم، وشنو، یم ،برہما، شیو ،وغیرہ مشہور نیں۔ 
پنجویں صدی عیسوی وچ جدوں چینی سیا فاہین ہندوستان آیااوس نے ویکھیا پئی ویدک مذہب زوال داشکارسن تے بدھ مت متھرا توں لے کے کابل تے ختن تیک پھلیا ہویا سی ۔اوہدے 
دو سوسال مگروں جدوں ہین سیانگ ایتھے آیا اوس نے ویکھیا پئی بدھ مت دے نال نال ہندومت وی وڈی طاقت بن چکیاسی۔ 
شمالی ہند دا راجہ ہرش دونواں مذ ہباں دا اکوجیہا احترام کرداسی ۔عام 
علاقیاں وچ شوِتے مہیشور دی پوجا کیتی جا ندی سی۔ 
شِو دے پجاری لمی بودی رکھدے سن تے اپنے جُثیاں اُتے سواہ مل دے سن اوہ ون سونیاں ریاضتاں کرکے زندگی تے موت دے چکر توں نجات حاصل کرن دے چاہیوان سن ۔ 
ستویں اٹھویں صدی عیسوی وچ جدوں عرب گجرات دے ساحل خلیج کھمبات تے مالابار د ے ساحل اُتے اُترے تے اوہناں نے ہندوستان دے حالات،واقعات تے مذاہب بارے معلومات حاصل کیتیاں ۔نویں 
صدی وچ عرباں نے جیہڑیاں کتاباں لکھیاں اوہناں توں ہندوستان دے کلچر بارے کافی دلچسپ معلومات حاصل ہوندیاں نیں۔ 
مثلاً سلیمان نے اوہناں یوگیاں دا ذکرکیتا اے، جیہڑے پہاڑاں تے جنگلاں وچ گھمدے پھردے سن۔ 
پھَل پھُل تے پتے کھاندے سن ۔دنیا 
تے لوکائی نال اوہناں دا کوئی سمبندھ نہیں سی۔ 
زنانی نوں چھوہنا پاپ سمجھدے سن ۔کجھ 
لوک چیتے دی کھل اپنی کمر اُتے رکھ کے آلتی پالتی مار کے عباد ت و چ رُجھ جاندے سن۔اوس 
زمانے وچ غیرویدک مذاہب نوں زوال آچکیا سی ۔یعنی 
بدھ مت تے جین مت گھٹ گئے سن۔ 
قدیم ویدک مذہب وچ کافی تبدیلی آگئی سی سارے ہندوستان وچ شِو دی پوجا کیتی جاندی سی ۔ 
ورھے پہلاں دی گل اے۔ 
میں اودوں واشِنگٹن ڈی سی وِچ ٹیکسی چلاؤندا ساں، ہُن وی چلاؤنا۔ 
اودوں سیلّ موبائل فون اج وانگ عام نہیں، ٹانویں ٹانویں ہوندے سن۔ 
لگ بھگ ہر ٹیکسی ڈرائیور نے اپنی سہولت لئی اپنی ٹیکسی وِچ ریڈیو رکھیا ہوندا سی تاں جے ویہلے ویلے اپنے یاراں مِتراں نال گپاں وی وڈھے تے لوڑ پاروں اِک دوجے دی مدد وی کر سکے تے اِک دوجے توں مدد وی منگ سکے۔ 
ایس ’سی بی‘ ریڈیو وِچ کوئی کُو پبلک چینل ہوندے سن۔ 
اِک چینل پُلس دا وی ہوندا سی۔ 
لوڑ ویلے کوئی اطلاع دین جاں مدد منگ لئی۔ 
وکھ وکھ ڈھانیِاں وکھو وکھ چینلاں اُتے اِک دوجے نال رابطے وِچ رہندیاں سن۔ 
کوئی ڈھانی جاں کوئی بندہ کِسے چینل اُتے مل نہیں مار سکدا سی کیونجے ایہہ پبلک چینل ہوندے سن تے کوئی وی ورت سکدا سی۔ 
گھروں کم کرن لئی نِکلنا تاں لاٹو گُھما کے اوسے چینل اُتے کر لینا تانجے پتا لگے جو اپنے بیلیاں وِچوں کیہڑا کیہڑا کم تے آیا ہویا اے تے سبھے خیراں مہراں نیں۔ 
کدے کدائیں ساڈے والے چینل اُتے اِک بڑی کھرجدار آواز سُنائی دیندی سی۔ 
کڑک دار جاں گرجدار نہیں، ’کھرجدار‘۔ 
کڑک دار تے گرجدار آواز تُہانوں چُبھدی وی اے تے ڈراؤندی وی اے پر ایس کھرجدار آواز وِچ اِک نِگھ تے اپنیت دا رس تے چس ہوندا سی۔ 
اِک دِن ایس کھرجدار آواز نے ساڈے والے چینل اُتے اِک اِعلان کیتا، ’’میرے گھر پُتر ہویا اے۔ 
میں ہوٹل دے نال سٹریٹ اُتے کھلوتاں، آ کے لڈُو کھاؤ۔‘ 
ٍ میں گل آئی گئی کر چھڈی۔ 
کوئی ادھے کُو گھنٹے بعدوں پھیر ایہو ای اِعلان ہویا، پُتر جمن دا تے لڈُو کھان دا۔ 
اسیں پھیر کناں ریڑھے مار چھڈی تے ڈالراں پِچھے گڈی دوڑاندے رہے۔ 
لگ بھگ اِک گھنٹے بعدوں ایس کھرجدار آواز نے بھرویں جوش تے نِگھ نال پھیر اِعلان کیتا۔ 
’’میں اج کم نہیں کرنا ایتھے ای سٹریٹ اُتے ہوٹل دے نال کھلوتا لڈُو ونڈ رہیاں۔ 
میرے گھر پُتر ہویا اے آ کے لڈُو کھاؤ۔ 
کُھلا سدا اے۔‘‘ 
میں کوئی چار پنج بلاک ای دور ساں اوس ویلے۔ 
میں آپنے آپ نوں آکھیا، ’چل مناں لڈُو کھایئے‘۔ 
میں گڈی اودھر نوں ٹور دِتی۔ 
میں دس سٹریٹ اُتے اپڑیا تاں ویکھیا۔ 
تِن چار گڈِیاں کھلوتِیاں نیں، اِک گڈی دی ڈِگی کُھلی اے تے اِک بندہ جیہنے چِٹا کُڑتا چِٹی شلوار تے سِر اُتے چِٹی نمازِیاں والی ٹوپی پہنی ہوئی اے جِیویں ہُنے نماز پڑھ کے آیا اے جاں پڑھن لئی چلیا اے، لڈُو ونڈ رہیا سی۔ 
میں وی گڈی اِک پاسے کھلہاری تے اگانہہ اوہدے ول ہوگیا۔ 
میں اجے کول اپڑیا ای ساں کے اوہنے میرے بولن توں پہلاں ای لڈُو میرے ہتھ پھڑا دِتا، ’’ لؤ جی، لڈُو کھاؤ۔‘‘ 
میں لڈُو پھڑدیاں مُبارک دِتی تے دو کُو پیر پرانہہ ہو کے لڈُو کھان لگ پیا کیوں جے کِسے وی بندے نال میری کوئی واقفی نہیں سی۔ 
میں لڈُو کھا کے ٹُرن لگا تاں اوہنے اِک لڈُو ہور میرے ہتھ پھڑاؤندیاں آکھیا، ’’اِک ہور کھاؤ جی۔‘‘ 
میں لڈُو پھڑیا تے کھاندا ہویا اپنی گڈی ولے ٹُر پیا۔ 
لڈُو مُکایا تے گڈی سٹارٹ کر کے اپنی راہے پے گیا۔ 
میں تے میرے مِتراں دی ڈھانی رات نوں کم کردی سی۔ 
ڈِنر دا ویلا سی تے سوارِیاں دی اُڈیک وِچ اسیں کُجھ یار دوست ریسٹورینٹ دے ٹیکسی سٹینڈ تے کھلوتے گپاں وڈھ رہے ساؤتھ ویسٹ واشِنگٹن ڈی سی وِچ پٹامِک دریا دے کنڈے مچھی منڈی اے تے اوہدے نال دریا دے کنڈے کنڈے ’سی فُوڈ‘ دے وڈے وڈے ریسٹورینٹ نیں جیہناں وِچوں اِک دا ناں سی ۔ 
اوہنوں ڈھا دِتا گیا اے تے اج کل اوتھے ’ٹینس کورٹ‘ بنیا ہویا اے۔ 
شُوں کر کے اِک ٹیکسی ساڈے کول آ کے رُکی تے اوہدے وِچوں اوہ لڈُو ورتاؤن والا بندہ اُتر کے ساڈے ول ودھیا جیہدے نال ست اٹھ مہینے پہلاں میل ہویا سی۔ 
’’سلاماں لیکم اُنتالی نمبر ٹیکسی کیہڑے صاحب چلاؤندے نیں؟‘‘ اوہنے اپنی کھرجدار آواز وِچ پُچھیا۔ 
اساں سارے بیلِیاں حیرانی نال سلام دا جواب دِتا۔ 
میرے کن کھلو گئے۔ 
پتا نہیں کیہ گل اے۔ 
خبرے کوئی گڑبڑ ہوئی اے میرے توں۔ 
’’میں چلاؤنا۔‘‘ 
میں آکھیا۔ 
’’تُہاڈا ناں جوید بُوٹا اے؟‘‘ ’’جی، میرا ناں جاوید بُوٹا اے۔‘‘ 
’’میرا ناں فالکن اے۔ 
سُنیا اے تُسیں پنجابی دِیاں کوئی مِیٹنگاں شِیٹکاں کر دے او؟‘‘ ’’جی کرنے آں۔‘‘ 
میں جواب دِتا۔ 
’’کِتھے کردے او؟ مینوں وی دسو۔ 
مینوں وی پنجابی دا شونق اے۔ 
میں وی آؤنا چاہونا۔‘‘ 
لؤ جی، فالکن ہوریں ساڈے نال جُڑ گئے جاں اوہناں سانوں اپنے نال جوڑ لیا جاں اسیں اوہناں نوں اپنے نال جوڑ لیا؟ خیر سانجھ بن گئی تے پِینگھ پے گئی۔ 
واشِنگٹن ڈی سی وِچ سٹریٹ تے سٹریٹ نارتھ ویسٹ دی نُکرے اِک ہوٹل اے میرا خیال اے جیہدا ناں ہوندا سی۔ 
اجکل اوہدا ناں اے ۔ 
’تخت لہور‘ ناٹک کھیڈن بعدوں اسیں چار جنے، فالکن، منظُور اِعجاز، فارُوق احمد تے میں جاوید بُوٹا، ایس ہوٹل دے ریسٹورینٹ وِچ ہفتہ وار بیٹھکاں کرن لگ پئے۔ 
سٹریٹ اُتے فاروق ہوراں دا ریسٹورینٹ سی، اوہناں اوتھوں آجانا، چار تے پنج سٹریٹ وِچالے ’آئی‘ سٹریٹ اُتے منظُور ہورا دا دفتر سی، اوہ وی پنج وجے چُھٹی بعدوں اوتھے آ جاندے سن۔ 
میں تے فالکن رات نوں ٹیکسی چلاؤندے ساں، اسیں وی گھروں بھورا چھیتی نِکل آؤنا تے ٹھکّ پنج وجے اڈے اُتے اپڑ جانا۔ 
گھنٹہ ڈیڈھ جاں دو گھنٹے گپاں وڈھنِیاں، پنجابی بارے کوئی گل بات کرنی، پنجابی دی کوئی کہانی، جاں کوئی کوِتا پڑھنی تے اوہدے اُتے وچار وٹاندرہ کرنا۔ 
چڑھدے لہندے پنجاب وِچ پنجابی دی صورتِ حال بارے وی وچار وٹاندرہ کرنا۔ 
واہواہ چِر ایہہ ہفتہ وار بیٹھک سجدِی رہی۔ 
پھیر اِک دِن سانوں ایہہ وچار پُھریا بھئی اسیں چارے جنے کدوں تائیں اِنج مِلدے رہواں گے، کیوں نہ ایہدا گھیر موکلا کیتا جائے، ہور پنجابی پیاراں نوں نال رلایا جائے، پنجابی دی کوئی سیوا کیتی جائے، آؤرگنائیزیشن بنائی جائے۔ 
لؤ جی، اوہناں بیٹھکاں وِچ اپنا اکیڈمی آف دی پنجاب اِن نارتھ امریکہ‘ دی نینہہ رکھی گئی تے اپنا دا جنم ہوگیا۔ 
اِک ہور ٹُھکویں پنجابی پیارے سفیر رامہ وی ساڈے نال سن۔ 
اجکل تاں اپنا دی ویب سائٹ دا سارا بھار اوہناں دے موڈھیاں نے ای چُکیا ہویا اے۔ 
فالکن ہوراں دا اصلی ناں محمُود رضا طارق اے۔ 
بُہتیاں لوکاں نوں ایس ناں دا کوئی عِلم ای نہیں۔ 
کارن ایہہ اے کہ واشِنگٹن ڈی سی وِچ دوسرِیاں تھانواں دا مینوں کوئی عِلم نہیں ٹیکسی ڈرائیوراں نے آپ جاں اوہناں دیاں مِتراں سی بی ریڈیو اُتے آواز مارن لئی وکھو وکھ تے اولے جیہے ناں رکھے ہوئے سن۔ 
جیویں،منیجر، لفٹینو، چئرمین، یونیورسل۔ 
ڈائنامائٹ، حاجی کوبرا، مُون لائٹ، فالکن۔ 
ہوراں بارے تاں مینوں کوئی خاص چانن نہیں بھئی اوہناں دا ناں اوہناں دی شخصیت نال ڈُھکدا اے جاں نہیں۔ 
پر محمُود رضا طارق دا ناں فالکن‘ اوہدی شخصیت نال سوفیصد ٹُھکواں ڈُھکدا اے۔ 
شِکرے ورگی تَرِکھی اکھ، ماملے دے دُھر اندر جا وڑدی۔ 
انتاں دا ’شارپ فوکس‘۔ 
جیہڑا کم کرن دی حامی بھر لئی اوہ پھیر توڑ سِرے چاڑھ کے ای ساہ لینا اے۔ 
وِچ، نجم حُسین سیدّ ہوراں دا لِکھیا پنجابی ناٹک ’تخت لہور‘ شُروع ہویا۔ 
اوہدے وِچ پاتر بڑے سن پر سانوں ایکٹراں دی تھوڑ سی۔ 
فالکن ہوریں وی ریہرسلاں وِچ پک نال آؤندے سن تے بڑی رِیجھ نال کماں کاراں وِچ ہتھ ونڈاؤندے تے ہتھ پلا ماردے سن۔ 
جیہڑے پاتراں لئی ایکٹر اجے نہیں لبھے سن اوہناں پاتراں دے مُکالمے پڑھن دی ذمہ واری فالکن ہورا اپنے سِر لے لئی۔ 
اِک دِن ریہرسل بعدوں ایکٹراں دی تھوڑ پاروں لما چوڑا وچار وٹاندرہ ہویا۔ 
رلویں صلاح نال اِک ’رول‘ فالکن ہوراں نوں کھیڈن لئی آکھیا گیا۔ 
فالکن ہوراں اوس ویلے کوئی حامی نہ بھری کیونجے اوہناں نوں ایہو جیہا کوئی تجربہ ای نہیں سی پہلاں۔ 
خیر اگلی ریہرسل تے فالکن ہوراں آؤندیاں ای بھرویں جوش نال حامی بھر لئی۔ 
لؤ جی، کمال دی گل ایہہ اے کہ فالکن ہوراں اِک نہیں دو ’رول پلے‘ کیتے۔ 
میں ایس گل دا ذِکر کرنا وی لازمی سمجھنا کہ ’تخت لہور‘ دے صدقے، اﷲ بخشے اَنِل گُلاٹی‘ ربّ نوں پیارے ہوگئے نیں، ساڈے نال رلے۔ 
گُرشرن سِنگھ، راج وِرک تے بُھوپِندر سہگل ورگے پنجابی پیارے ساڈے نال جُڑے تے اج وی اپنا دے ٹُھکویں ممبر نیں۔ 
اپنا نے کِتاباں چھاپن تے اُلتھے کرن دا کم چھوہیا تاں فالکن ہوراں وی پنجابی دی گُرمُکھی لِپی سِکھی تے اپنا ولوں پنجابی دی شاہ مُکھی لِپی وِچ چھپن والی پہلی کِتاب، پاش دی چونویں کوِتا ’اِنکار‘ وِچ حصہ پادِتا۔ 
اپنا دی ہفتہ وار اِک بیٹھک وِچ منٹو ہوراں دا ذِکر چِھڑیا تے فالکن ہوراں بڑے جوش نال صلاح دِتی کہ منٹو ہوراں دِیاں چونوِیاں کہانیاں دا پنجابی وِچ اُلتھا کر کے اپنا ولوں اِک پراگا چھاپنا چاہیدا اے بھاویں پہلاں وی پنجابی وِچ اوہناں دِیاں کہانیاں دے اُلتھے چھپ چُکے نیں۔ 
۔۔۔ 
گل آئی گئی ہوگئی، ہفتہ وار بیٹھکاں سجدِیاں رہیاں، فالکن ہوراں وی مُڑ اپنی اوس جوشیلی صلاح دا کوئی ذِکر نہ کیتا۔ 
لگ بھگ مہینے ڈیڈھ بعدوں ہفتہ وار بیٹھک دی کاروائی شُروع ہون توں پہلاں فالکن ہوراں بڑے جوش نال بینتی کیتی ’بھئی ایجنڈے موجب کاروائی شروع ہون توں پہلاں مینوں کُجھ پل دیو میں اِک شئے تُہانوں سُناؤنی اے۔‘ 
سرکار میری، فالکن ہوراں منٹو دی کہانی ’ٹیٹوال کا کُتا‘ دا پنجابی اُلتھا پڑھنا چھوہ دِتا، ساری محفل دِیاں اکھاں ٹڈِیاں تے مونہہ کُھلے رہ گئے، ۔۔۔ 
ایس قدر سوہنی تے نرول بولی، ایڈا ٹُھکواں مُحاورہ، کہانی دی پکی پِیڈی بُنتر، اوہدی ٹور، اوہدا تت ست،۔۔۔ 
واہ جی واہ۔ 
اِنج جاپدا سی ایہہ اُردُو توں اُلتھا نہیں بلکہ ایہہ کہانی اصل وِچ پنجابی وِچ ای لِکھی گئی ہووے گی۔ 
فالکن ہوراں پنجابی وِچ اُلتھ کے اوس کہانی دا حق ادا کر دِتا سی۔ 
کُجھ چِراں توں وار وار اوہناں دا من کردا سی کہ ’ٹوبہ ٹیک سِنگھ‘ نوں پنجابی ناٹک دی شکل دے کے سٹیج اُتے کھیڈیا جائے۔ 
افسوس کہ اوہ اپنی کھیڈ ای مُکا گئے۔ 
مینوں نہیں یاد پیندا کہ فالکن اج تائیں کِسے نال لڑے جھگڑے ہون۔ 
ہاں، اِختلاف لازمی کردے سن۔ 
اختلاف وی برائے اِختلاف نہیں۔ 
اوہدے پِچھے ٹُھکویں دلیل تے بھرواں لاجِک ہوندا سی۔ 
تے حمایت وی اوسے طرحاں ای، برائے شخصیت نہیں۔ 
۔۔۔ 
فالکن ہوراں کُجھ عرصہ ٹیکسی چھڈ کے چلاؤنی شروع کر دِتی سی۔ 
وِچ عام بندہ تاں بیٹھدا ای نہیں۔ 
پیشکی بُکِنگ ہوندی اے۔ 
بھارِیاں تے اُچے قد کاٹھ والِیاں شخصیتاں ای ایہہ مہنگی سواری ورتدِیاں نیں۔ 
میرے نال جدوں وی میل ہونا جاں فون راہیں گل بات ہونی تاں اوہناں دسنا، ۔۔۔ 
اج میرا فلانے سینیٹر نال جاں کانگرس مین نال میل ہویا اے، اج فلانے ٹی وی چینل دے فلانے بندے نال ٹاکرا ہویا اے۔ 
فلانے اخبار دے رپورٹر جاں فلانے جرنلِسٹ نال میل ہویا اے۔ 
’بڑِیاں کُھل کُھلا کے گلاں ہویاں نیں۔ 
بھائیان بھائی جان، میں وی پھیر کھرِیاں کھرِیاں سُنائیاں‘۔ 
۔۔۔ 
میں آکھنا، ’یار فالکن ہتھ ہولا رکھیا کر جے اوہناں تیری کمپنی نوں شکایت کر دِتی تاں کِدھرے نوکری نہ جاندی رہوے تیری‘۔ 
اگوں جواب کیہ آؤنا، ’ویکھو جی فری کنٹری اے۔ 
ہر اِک نوں بولن دا حق اے۔ 
کیہ کر لین گے میرا؟ بُہتاہووے گا تاں چُھٹی دے دین گے پھاہے تاں نہیں لا دین گے نا مینوں۔ 
ویکھو جی، ٹھیک اے ہُن ایہو ای ساڈا مُلک اے۔ 
مرن جیون ایہدے نال ایتھے ای اے، پر یار جی، جمے پلے تاں پاکِستان وِچ آں۔ 
جنم بُھومی دی پیڑ تاں ریہندی اے نا ساری حیاتی۔‘ 
یاراں نال یارِیاں وی اپنے اپنے انگ پکھ توں وکھو وکھ ڈھب دِیاں۔ 
جے کسے مِتر نوں سنگیت دا شونق اے تاں اوہدے لئی کلاسیکل توں لے کے فوک، لوک تے فِلمی سنگیت دِیاں نوِیاں پُرانیاں شیواں دی سانجھ پاؤنی۔ 
اُردو دے شونقی مِتر نال اُردو سی سانجھ۔ 
پنجابی دے سُمندر وِچوں تاں ٹُبھِیاں مار مار کے نویں نویں تے اولّے موتی کڈھ کے لیاؤنے تے پنجابی پیاراں نال سانجھے کرنے۔ 
سیاسی مِتراں نال سیاسی بھائیوالی۔ 
چھڑی سانجھ اِی نہیں پاؤنی بلکہ وچار وٹاندرہ وی کرنا تے اُشکل وی دینی، بھئی ایس پکھ توں وی سُنو، ویکھو، پڑھو تے سوچ وچار وی کرو۔ 
بے لاگ یاری دا چس تاں اوہدے پروار نال میل پاروں ہوندا سی۔ 
اوہدے گھر والے اِنج آدر تے ٹہل سیوا کردے سن جیویں اسیں فالکن دے یار بیلی نہیں بلکہ پیر مُرشد آں۔ 
کُجھ عرصے توں فالکن بھورا اُکھڑے اُکھڑے جاپدے سن۔ 
اوہناں دا بہن کھلون، مِلن ورتن، گل بات، ویکھن چاکھن دا ڈھنگ واہواہ بدل گیا سی۔ 
جیویں اوہ تِھڑک گئے ہون اپنی لِیہہ توں جاں کوئی شئے کھڑیچ گئی ہووے تے اوہنوں لبھ رہے ہون۔ 
شِکرے دی اکھ وِچ ویکھیاں اِنج جاپدا سی جیویں اوہنوں کِسے شئے دی بھال اے۔ 
شِکرہ اوس کونج وانگ جاپن لگ پیا سی جیہڑی اپنی ڈار توں وِچھڑ گئی ہووے تے اپنی ڈار دے وچھوڑے وِچ اندروں اندر کُرلا رہی ہووے۔ 
طبیعت دے ٹِکا دی تھاں بے چینی نے مل مار لئی سی۔ 
خبرے ایہو کارن سی فالکن ہوراں نال پِچھلے کُجھ ورھیاں توں میل مُلاقاتاں گھٹن لگ پئیاں،۔۔۔ 
میل ہونا، تاں ہوں ہاں توں اگانہہ گل ای نہ ٹُرنی،۔۔۔ 
فون راہیں وی رابطہ گھٹ گیا، ۔۔۔ 
میں فون کرنا تاں دو دو دِناں بعدوں جواب مِلنا، ۔۔۔ 
پھیر اوہدے باقائدہ فون آؤن لگ پئے۔ 
سوادی گل ایہہ سی کہ فون فالکن ہوراں کرناں تے گلاں میں کرنِیاں۔ 
فالکن ہوراں دا جواب ہوں ہاں، ٹھیک اے جی، اچھا جی، دا حد بنا نہیں سی ٹپدا۔ 
کھرجدار نِگھی آواز ٹھنڈی تے مٹھی پے گئی سی۔ 
رابطہ پھیر ٹُٹ گیا۔ 
۔۔۔ 
یاراں بیلِیاں توں پُچھ گچھ کیتی، کِسے نال کوئی رابطہ نہیں۔ 
اِک دِن اچن چیت فالکن ہوراں دی کھرجدار لِشکدی نِگھی آواز وِچ فون آ گیا۔ 
’’سلاماں لیکم، بھائیان، میں ایتھے ہسپتال وِچ آں پِچھلے دساں کُو دِناں توں۔ 
میرے پٹ دا اِک بڑا پُرانا پھٹ کُھل گیا سی۔ 
ٹھیک ہوگیا اے۔ 
علاج کردیاں ڈاکٹراں نوں پتا لگا اے کہ مینوں بڑا ڈاڈھا ’ڈِپریشن‘ اے۔ 
میں گھر نہیں جا سکدا ایس لئی اوہناں مینوں وارڈ وِچ بھیج دِتا اے۔ 
میں سوچیا میں تُہانوں دس دیاں ہُن میں ٹھیک آں۔‘‘ 
ہسپتال دا سُن کے میرا تراہ نِکل گیا پر آواز دی لِشک نے حوصلہ وی بڑا دِتا۔ 
میں اپنے اِک سانجھے بیلی گوہر خاں‘ نوں دسیا تے اسیں رل کے اوسے دِن لوڈھے ویلے ہسپتال جا اپڑے۔ 
پہلے والا پُھرتِیلا فالکن ویکھ کے، کھرجدار نِگھی آواز سُن کے من بڑا راضی ہویا۔ 
پُرانے ویلے چتاردیاں رج کے گپاں وڈھیاں۔ 
دو دِناں بعدوں فالکن ہوراں نوں ہسپتالوں چُھٹی مِل گئی تے میل مُلاقاتاں وی پھیر توں چالو ہو گئیاں۔ 
دِل دا پسار رج کے موکلا، اپنی کوئی بُھل، بُرائی جاں کمزوری لُکاؤن دا تاں ول ای نہیں سی اوس بندے نوں۔ 
۔۔۔ 
میرا پِچھلے کوئی اِک ڈیڈھ مہینے توں اوہدے نال کوئی رابطہ نہیں سی ہو رہیا۔ 
ایہہ کوئی اولی گل نہیں سی شِکرہ کدے کدے اُچی اُڈاری مار جائیا کردا سی۔ 
گھر وی بدلی کر رہیا سی۔ 
رُت وی خراب سی، برفباری تے انتا دی ٹھنڈ۔ 
میری طبِیعت وی واہوا خراب رہی۔ 
میرے فون دا وی کوئی جواب نہیں آؤندا سی۔ 
اِک دِن اچن چیت فالکن ہوراں دا فون آ گیا۔ 
سلام دُعا تے خیر خریت پُچھن دسن بعدوں میں اُلامھا دِتا، ’’یار فالکن تینوں بڑے فون کیتے نیں، کوئی جواب ای نہیں۔‘‘ 
اگوں جواب کیہ مِلدا اے، ’’بھائیان بھائی جان، جواب کِتھوں مِلدا تُہانوں۔ 
فون ای کٹیا ہویا سی۔ 
بِل ای نہیں سی دِتا۔ 
بِل تار دِتا اے۔ 
فون چالو ہو گیا اے۔‘‘ 
میرا ہاسا نِکل گیا تے میں آکھیا ’’تے پھیر مُلاقات پاؤ۔‘‘ 
’’ٹھیک اے۔ 
کم تے نِکلو تاں شہر آ کے ٹلی کھڑکا دینا مُلاقات ہو جائے گی۔‘‘ 
ہوندا وی اِنج ای سی۔ 
فروری نوں میں ایہہ سوچ کے چھیتی ناشتہ کیتا کہ لگ بھگ ڈیڈھ مہینا ہو گیا اے کم نہیں کیتا، منا چل شہر پھیرا ٹورا ای مار آیئے۔ 
ہور کُجھ نہیں تاں سُستی جھڑے گی۔ 
موسم تے طبیعت دی خرابی دا پج وی مُکے گا۔ 
اُتے اپنے کمرے وِچ جا کے کپڑے بدلن لئی پوڑھِیاں چڑھدیاں میرا دھیان ہتھ وِچ پھڑے موبائل فون دی چمکارے ماردی لال بتی اُتے پیا۔ 
میں عادت مُوجب بے دھیانے ویکھن لگ پیا بھئی میں کیہدا فون مِس کیتا اے؟ فون تاں نہیں ٹیکسٹ میسج سی۔ 
میسج دی مینوں سمجھ نہ پئی جاں خبرے میں سمجھنا ای نہیں چاہوندا ساں۔ 
میں جھبدے فون بند کردِتا پر من وِچ کانبا چِھڑ پیا سی۔ 
پوڑھیاں دے جنگلے کول جھٹ کُو کھلو کے بڑی ہِمت نال میسج پھیر پڑھیا، لگ بھگ ادھا گھنٹہ ڈور بھورا اکھاں پاڑ پاڑ کے پُلاڑ وِچ جھاتیاں ماردا رہیا۔ 
من ایہہ خبر منن لئی راضی نہیں ہورہیا سی۔ 
پر حقیقت تاں حقیقت سی۔ 
ادھی رات بعدوں سواکُو دو وجے ’فیس بُک‘ اُتے مِتراں نوں پُھلاں دا اِک گُل دستہ تے پوسٹ کر کے بندہ ایہو جیہا سُتا کہ سویرے اُٹھیا ای نہیں۔ 
خبرے کیہڑے ویلے ہویا تے شِکرہ ہمیشاں لئی اُڈاری مار گیا۔ 
ربّ اوہناں نوں بہِشت وِچ ٹھنڈیاں ہواواں دِی نِگھ وِچ سُکھی رکھے۔ 
آمین فالکن نال مُلاقات نہ ہون دی سُول تا حیاتی میرے جِگر وِچ رڑکدی رہے گی۔ 
’’جدوں ایہہ باراں وسدیاں رسدیاں سن تے دریا وی ٹھاٹھاں ماردے ہائن۔ 
ایہہ جُوہاں تے وسیب ہک ٹبّر بن کے خوش وسدا ہر پاسے لہراں بہراں دِسدیاں پورے چودھار وچ نگھّی نگھّی بھائیوالی تے ساکا چاری عام ہائی۔ 
پِنڈ دے وچ کوئی مرگ ہو جاندی تے اِنج لگدا جیویں ہر گھر دا بندہ مر گیا اے۔ 
دفناؤن تائیں چُلھیاں وچ اگ بالنا اُلاہما ہوندا تے پوری وسوں دی خوشی غمی سانجھی۔ 
جیویں کجھ مُلکاں وچ اوتھوں دا آئین لکھت دی صورت وچ نہیں تے اوہ ملک انمُلیاں ریتاں تے قدراں دی ہک گڈھڑی صدیاں توں سینے نال لا کے بڑے سوہنے تے بھرویں طریقے نال اپنی حکومت تے وسیب نوں چلا رہے نیں۔ 
ایویں ساڈی ایہہ رہتل تے جُوہاں وی وڈ مُلیاں تے موتیاں ورگیاں قدراں، ریتاں تے رسماں دا ہک وڈا بھنڈار تے خزانہ سانبھی آئیاں نیں۔ 
ایس بارے بڑے مان نال کُلار کے ایہہ گل آکھی جا سکدی اے جے ساڈی ایس ہک ہک ریت دا کوئی مُل نہیں تے باقی مُلکاں تے تہذیباں کول ایہدا کوئی توڑ نہیں۔ 
ایہہ گلاں کردیاں ہوئیاں ایس بُڈھڑے قانونگو، راوی دی کدھی تے آباد، گنجی بار دے ہک موضع دے جمیندی دے ہک کھاتے تُوں نظراں چائیاں تے اوتھے بیٹھے بندیاں دی ڈھانی نوں ایس کھاتے جیہڑا وہنڈر تے گڈیندڑ چاہی بھوئیں دے چھ کِلّے مائی بختاور ور تُلی دے ناں کھلا ہا، جیہڑا انسان دی عظمت، وڈے جگرے، ہک انوکھڑی سوچ، تے بار دے وریاماں دے راٹھ پُنے دی ایہو جیہی مثال اے جیہڑی لکھّیں نہ کروڑیں شیت دُنیا دی کوئی ہور رہتل ایہو جیہی مثال پیش نہ کر سکے۔ 
ستر سال دے ایس ریٹائر قانون گو ایس کھاتے دی پچھوکڑ بارے گل اگانہہ ٹوری۔ 
’’جے رب نہ بھُلاوے تاں ء دے نیڑے تریڑے ایس جُوہ دے تُلے قبیلے تے وہینوالاں وچ انج دی خونی لڑائی ہوئی جے ایتھوں دے لوکاں ورھیاں تائیں ایہدیاں مقالاں گھتی رکھیاں۔ 
ایس لڑائی وچ وہینوالاں دے مساں پھُٹدی تے مچھ لہندی آلے دو گھبراٹے قتل ہو گئے۔ 
ماواں، بھیناں تے بھرجائیاں ایہناں لاڑھیاں نوں ٹورن لگیاں گانا، مہندی، سہرا تے ہور دووے سارے سوَن تے رسماں کیتیاں۔ 
جُوہ دیاں وڈ وڈیریاں چِراں تائیں ایہناں دا ستھّر سُہایا۔ 
مقدمہ ہویا، تُلیاں دے کُجھ سر کڈھویں بندے جیل ٹُر گئے، مقدمہ چل پیا، رجدے پُجدے گھر دے ملزم فریق آپدا۔ 
سارا وس ماریا تے بہوں ٹل لایا۔ 
چَٹی دیون کان بہوں ساری روکڑ دا بندوبست کیتا۔ 
پر کتھوں، سیشن جج انگریز ہا چَٹی نہ چَلّی۔ 
سیشن جج دی عدالت وچ سرکاری طور تے مقرر صلاحو تے مشیر اسیسرز وی تراکل رہے، تے مُڑ اخیر ہک دیہاڑے دودھ دا دودھ تے پانی دا پانی ہو گیا۔ 
چونہہ نوں پھانسی دا حُکم ہویا۔ 
کوٹھی لگ گئی مُڑ اپیلاں دا سلسلہ شروع ہو گیا۔ 
تُلا برادرن جدے وی جاندی، وہینوالاں دے قتل ہون آلے لیاک پُتراں دا لہو اوہناں دا پچھا کردا رہیا۔ 
اوڑک ساریاں اپیلاں خارج ہو گئیاں۔ 
تقدیر دے اگوں کائی تدبیر نہ چلی۔ 
پھاہی، نظر آؤن لگ پئی تے تُلیاں دا ہُن کڑ ترُٹّا، جیویں جیویں ویلا نیڑے آوندا گیا۔ 
قاتلاں دی بھاجڑ ودھدی گئی تے مُڑ اوہناں اخیرلی گوٹی سٹی، باراں دے سارے قانوناں، ریتاں تے قدراں تے بھاری ’’دِھی‘‘ دا ’’آبشن‘‘ کھول لیا تے مُڑ ایس جُوہ تے وسیب دی کواری دھی بختاور لک بدھا، حیا دی بُکل ماری، ایس گنجی بار دے آئین دی دھی آلی شِق لے کے مقتولاں دے ویڑھے جا وڑی۔ 
تُلیاں ولوں ایس آبشن نوں ورتن بارے ہر پاسے مقالاں پے گئیاں۔ 
اوہ ویلا گواہ ہا جیویں مقتولاں دے ویڑھے قاتلاں دی دھی نوں جی آیاں آکھیا گیا، اودوں دھی رانی تاں ساریاں دی سانجھی ہوندی ہائی، سارا ویڑھا ست بسم اللہ کر کے اُٹھیا۔ 
اوس ویلے گھر وچ صرف سوانیاں ہائن۔ 
مرد تاں سارے کم کاج تے واہی بیجی تے جا چُکے سن۔ 
جدوں مرداں نوں ایس دھی دے آون دا پتا لگا تے مُڑ دشمنی دی اگ دے بھڑکدے لانبو ہیٹھاں جاہ پئے۔ 
راتیں ویہنوالاں دا ایہہ مقتول گھرانہ اکٹھا ہو گیا، گنجی باردی پروہنی دھی نوں جیویں شان تے عزت دتی گئی تے جیہڑے جذبات تے احساسات نال بختاور دا سواگت ہویا، لفظاں وچ بیان کیویں ہووے۔ 
راتیں روٹی ٹُکر توں ویہلے ہو کے ’’بابیاں‘‘ پچھیا۔ 
بختاور ہاں بھئی دھی رانی کیویں آئی ایں؟ ’’قتل بخشاون‘‘ تے مُڑ اوس ’’اسمبلی وچ ساڈی رہتل دے آئین دی دھی آلی شِق پیش کر دتی، دھی دی ایس شِق تے بحث مباحثہ تے دلائل لئی ساری برادری ول سدا گھل دتا گیا۔ 
لوکی گھوڑیاں اُٹھاں تے پیدل پدھ کردے ہائن۔ 
دونہہ دیہاڑیاں وچ دریڈری برادری اکٹھی ہو گئی تے مُڑ ایس ’’ایوان‘‘ وچ دھی دی قرار داد تے چنگی بھرویں بحث تے سوچ وچار ہوئی ہک پاسے ایس گھر دے دونہہ لاڑھے پُتراں دا خون۔ 
سالاں بدھے ویر، تے دوجے پاسے ہِک دھی دا دھن۔ 
اوڑک ایس ’’اسمبلی‘‘ دے کئی دیہاڑیاں دی دلیلاں بھری ہُک مُٹھ کارروائی ایتھے مُکی جے دونہہ پُتراں دے نہ وسرن والے لہو دا دُکھ تے دُشمنی دے بھڑکدے ہوئے لانبو دے مقابلے وچ دھی دے مقام تے شان نوں ووٹ بوہتے لبھے تے دھی دھیاہن دی شِق بھرویں طریقے نال منظور ہو گئی۔ 
دھی جِت گئی۔ 
بھین بختاور پرہیا آکھیا ’’اساں تینوں قتل چھڈے، ایہناں جوہاں دی تاریخ گواہ اے جے اج تائیں دھی کسے توں وی نہ مُڑی ساتھوں وی نہیں مُڑدی۔‘‘ 
جیہڑیاں گُنجھلاں وڈیاں وڈیاں توں نہ کُھلیاں اوہ ہِک دھیاہنی کھول دتیاں۔ 
راوی دی کدھی اج وی گواہ اے دنیا نوں یاد اے جے اوس دیہاڑے وَیر تے دُشمنی دی تھاں دونہہ قبیلیاں وچ بھراگت، انملے سانگے، نگھی نگھی مہر محبت دی نینہہ جیویں رکھی گئی۔ 
پھُل گُلاب دا جِتھے وی ہووے جس حالت وچ ہووے سجن کول ہووے بھاویں دشمن دی جھولی وچ، سیج تے ہووے بھاویں قبر اُتے اوہ آپدی خوشبو ونڈدا رہندا اے۔ 
ایہہ اوہدی فطرت تے صفت اے۔ 
باراں دے ایہناں ’’پھُلاں‘‘ دشمن نوں اپنی مہک تے ہمک نال بھر پور کر دتا۔ 
ایس خوشبو نال پروہنی آئی ایس دھی دی چُنی تے بھوچھن وچوں وی ہُلّے آؤن لگ پئے۔ 
ایس فیصلے دے ہوون تے گل نوں ٹک لاون تھائیں دوپہرے دا ویلا ہو گیا تے مُڑ آہر پاہر کردیاں نماشاں ہو گئیاں برادری نوں تیجی رات وی پے گئی۔ 
راتیں جدوں وڈ وڈیرے اکٹھے ہوئے تاں بختاور آکھیا چاچا کرم میں دھمیں گھر جاونا اے مینوں اجازت دیہو‘‘ دھی بختاور دی گل سُن کے برادری دے موہری تے وڈیرے بابے وریام، چاچے کرم تے شہامند نوں جھنجون کے آکھیا، ’’اوہ شہامند تے کرم قتل تاں بخشے گئے تے فجرے ایس پروہنی نینگر ٹرنا وی ہے۔ 
ایہنوں کیویں ٹورنا اے تے ایہندے کان کسے تھگڑے تے چھپرے دا بندوبست کر چھڈو ہا، رِیت جُوں ہوئی ایس جُوہ دی ست پیڑھیاں توں‘‘، شہامند آکھیا، بابا وریام دینہہ جوں خدا دا اُبھر سیں، اللہ چنگیاں کریسیں۔‘‘ 
دینہہ کَنّی دتی ہبھا کائی تیار ہو گئی۔ 
کاٹھیاں تے پا کھڑے پے گئے۔ 
ایس دھی نوں ٹردیاں تے وداع ہوندیاں ویکھن پاروں ایس وستی دے سوانیاں مرد گھروں باہر آ گئے۔ 
بختاور مونہہ بولے بابل دے ویڑھے توں باہر قدم رکھیا تے چاچیاں، بابیاں تے مامیاں پھُپھیاں اوہدے سر تے ہتھ پھیریا تے دُعائیں دتیاں، بابے وریام گج کے آکھیا ’’او شہامند تے کرم ایہہ او بھین راجن تے سابن بختاور دا تھِگڑا تے چھپرا؟‘‘، شہامند آکھیا ’’او میری دھی، بختاور چھ کِلّے گڈ یندڑ تے وگدی کھوہ آلی بھوئیں تیرے ناں تے چنگے بوٹے دیاں پنج کلیاناں، بوریاں کیلیاں تے ڈھیلیاں وکدیاں تے تروکڑیں۔ 
اٹھاں مجھاں دا چھیڑ تے وگ وی، کمیں تیرے نال جاسیں تے گھر آپڑا آؤ سیں۔‘‘ 
ماواں نہیں جاو نے دُولے شاہمند تے کرم ورگے راٹھ نسلاں تائیں۔ 
ایس تھگڑے تے بھوچھن دیاں مقالاں چِراں تائیں پرہیں گھتدیاں رہیاں تے مُڑ ایس وسیب وچ مائی بختاور دے ایہہ ’’کِلّے‘‘ ہک استعارہ تے علامت بن گئے، ایہناں باراں تے وِسرے وسیب دیاں دھن بختاوریں دھیاں جیہڑیاں پیار، مہر، محبت تے نگھی نگھی بھائیوالی دی سُوئی لے کے اُٹھیاں تے اوہناں دونہہ قبیلیاں دی لیرو لیرو پگ تے ساکا چاری دی پاٹی چادر نوں سی ترُپ کے مُڑ ایہہ سانگے گڈھ دتے۔ 
وڈکے آہندے آئے ہین جے چنگیاں دھیاں وی پُتر ہوندیاں ہین تے مُڑ وہینوالاں تے تُلیاں ایس چھپرے تے تھگڑے دی لج کیویں نبھائی تے سانگا کیویں ٹوریا اوہ اخلاقیات، ریتاں تے قدراں دی کتاب دا ہک سر کڈھواں باب اے۔‘‘ 
چاچے قانون گو اپنی گل مُکائی تاں سارے بندیاں آکھیا، ہُن ریتاں تے ورتارے، دھیاں نوں چھپرے دیونا، دھیاں تے چھپرے گھتنا، دوپٹا وٹا بھیناں بناؤن تے پگڑی وٹا بھرا بنن دا سلسلہ وی مُکدا دسدا اے۔ 
ایہہ گلاں تاں خواب ہو گئیاں ہُن وہندے آئے ہاں جے کسے غرض مند دی کسے معاملے وچ جدوں کائی واہ نہ چلدی تاں اوہ اپنے مخالف یاں پجدے دی دھی تے تھگڑا گھت کے اپنا کم کڈھ لیندا۔ 
ہک ویلا ہا جدوں سائل کچہریاں، تھانے تے عدالتاں وچ چھپرے نوں ہک مؤثر ہتھیار دے طور تے ورتدے، مدعی یا ملزم، مجسٹریٹ یا جج دی کوٹھی جا کے اوہدی دھی تے چھپرا گھتدے تے نال کوئی تحفہ وی دے کے اپنا مقصد حاصل کر لیندے۔ 
پر ہُن تاں بھجدے ویلے نے ایہناں ریتاں تے قدراں تے وِسارے دی دُھوڑ پا دتی اے۔ 
اج دی نسل تاں اُکا ای ساڈے وسیب دے طور طریقیاں دے خزانے توں بے خبر ہے۔ 
ایہناں بالاں تے نویں پود نوں کیہ پتا جے ساڈی رہتل وچوں مہر، حیا، پیار، پراگے، ساکا چاری دا خاتمہ، ماواں دھیاں تے بھین بھراواں دے ہیت دا مُکا، ایہناں پیو دادے دیاں ریتاں تے ورتاریاں نوں چھڈ دیون نال ای ہویا اے، ساڈے وسیب دے دریا چھپڑیاں تے گندی نالی بن گئے، جیہڑی قوم اپنا وسیب، ثقافت تے تاریخ بھُل جاندی اے اوہناں دے دریاواں اگے وَیری ہک دی زور تے ڈکا لا لیندے نیں، راوی تے نیلی سُک گئے۔ 
بیلے دریاواں دی شناخت ہوندے نیں۔ 
ایہہ دریا وگنوں بند ہوئے تاں بیلے وی مُک مُکا گئے، ہُن رانجھے کتھے مجھاں چراون تے ہیراں بھلا کیہڑے سرکانیں، کانہہ تے لئی دے جھنڈ وچ رانجھیاں نوں چُوریاں کھوان؟ بیلے سُکے تاں ساڈیاں باراں وی اُجڑ پُجڑ گئیاں۔ 
تھل تھل نہ رہے ہُن شینت ایسے واسطے، کوئی زخمی سسّی کسے پُنّوں دی ڈاچیاں دے کُھرے لبھدی نظر نہیں آؤندی، ہُن تاں چنانہہ نوں وی نظر لگ گئی اے۔ 
سوہنیاں تے مہینوال کتھے موجاں مانن گے، تے ہُن سوہنی نوں کسے گھڑے دی وی لوڑ نہیں پینی۔ 
ہُن تاں اوہ ایہہ دریا پیر پیادے ای پار کر لین گیاں۔ 
تاریخ گواہ اے کہ دریاواں دے کنڈھیاں تے تہذیباں تے ثقافتاں جنم لیندیاں آئیاں نیں۔ 
دریا سُکے تے وسوں وسیب تے تہذیب دا وی رب راکھا، ہک ہور بابے آکھیا کیہڑی کیہڑی ریت دا ماتم کرئیے، ساڈی وسوں تے وسیب دے اَن گانجے موتی رُل گئے، ساڈی رہتل اپنے ’’آئین‘‘ نوں بھُلن نال جیویں اُجڑ پُجڑ گئی اے۔ 
ساڈے کئی وڈ وڈیرے، سیانے تے پاہرو ایس سنج سلکھنے وسیب تے باراں دی سار لیندے ہوئے کُوک اُٹھے۔ 
صدیاں دیاں سچیاں سانجھاں نکھڑ گئیاں۔ 
سوڑے سُکے اوپرے لگن لگ پئے۔ 
بلپیاں وچ پھوٹے پے گئے۔ 
پریتاں تے سُچیاں سدھراں وچ وتھاں پے گئیاں۔ 
ایہناں ریتاں، ریجھاں، سانجھاں، بھرم، دھرم، ماں دا لُنگ لانا، چھپرا تے حیاء دا بھوچھن، پیو دی پگ دے شملے، ٹُھک تے ہور و سرے وسیب دیاں قدراں دی ہک لمی فہرست سینے نال لا کے طالب جتوئی وی کھوجی بن کے ٹُریا ہویا اے۔ 
گنجی بار دے ہک ہور وڈ وڈیرے ملک غلام فرید شوکت صرف وسرے وسیب دے تھگڑے، چھپرے، بھوچھن، چُنی، جھمّی تے سلاری تے دھی دھیاہن دا ای ذکر نہیں کیتا۔ 
بلکہ اُجڑیاں پجڑیاں تے ہجر وچھنیاں باراں دی وسیب دیاں یاریاں تے سنگتاں، سِک، قول قرار تے لجپالی، تاہنگھ تے توار تے ریجھاں دی موت دی پھوہڑی تے ستھر وچھائی بیٹھا اے تے اوہناں ایس وسرے وسیب دے نوحے تے وین لِکھ لِکھ کے دفتریاں بھر چھڈیاں نیں۔ 
بھاؤ غلام فرید نوں اوہ ویلا وی یاد اے جدوں دودھ ویچن ہک گناہ تے گالھ سمجھیا جاندا ۔ 
دودھ نوں خدا دا نور سمجھ کے دودھ دیاں قسماں چاون وی ساڈی ریت ہائی، اودوں پُتر مجھیں چُگھ کے تے اوہناں دیاں دھاراں لے لے کے جوانی چڑھدے، ماواں دُدھّاں دیاں چاٹیاں صرف تے صرف پُتراں دا حصہ سمجھدیاں۔ 
ہُن ساڈے چکاں، پِنڈاں تے جھوکاں وچ کوئی گھبرو مجھیں دیاں دھاراں لیندا نظر نہیں آوندا تے سویرے سویرے دُدھّاں دیاں گڈیاں تے ٹرک بھینی بھینی توں سارا دُدھّاں اکٹھا کر کے لے جاندے نیں تے پُتر وہندے رہ جاندے نیں۔ 
غلام فرید گزریا ویلا یاد کردا اے تے دوہتھڑ پٹ اُٹھدا اے جے ہُن تاں بھین بختاور دے ’’چھ کِلّے‘‘ وی نہ رہے۔ 
کھوہ دیاں سُراں وی بند ہو گئیاں۔ 
وگدے کُھوہ دی گادھی تے بیٹھے جواناں دے مونہوں ڈھولے ماہیے وی نہیں نکلدے، دو گھڑیں تے ترو گھڑیں چا کے پنڈوں کُڑیاں دی ڈار وی ہُن ایتھے کدی نہیں آئی، بھجدا ویلا نہ کھوہ دی کانجن، چکّل، ماہل، لوٹے، پاڑچھا تے نسار وی لے گیا۔ 
کھوہ دے بوڑیاں ’’تے کُبیاں‘‘ وی اپنیاں جپھیاں چھڈ دتیاں، مائی بختاور دے پچھلے وارثاں، جیہناں مائی بختاور نوں پیکیوں ڈھیجا ’’چھپرا‘‘ تے ’’تھگڑا‘‘ سانبھ کے رکھنا ہا۔ 
اوہناں ایہہ ہستیاں، مہر، محبت تے شاناں آلی ’’چُنّی‘‘ لیرو لیر کر چھڈی بھوئیں دے ایہہ کِلّے ٹپہ ٹپہ ہو گئے دونہہ دونہہ مرلیاں دیاں ونڈاں پے گئیاں۔ 
رہے رونے بابے وی گھیسل وٹ گئے۔ 
مونہہ زور تے بے قدراں نوں کسے وی نہ آکھیا۔ 
جے او پُترو بختاور دا پیکا ’’تھِگڑا‘‘ جیہڑا ساڈے وسیب تے رہتل دی شان تے انوکھڑی نشانی اے۔ 
ٹاکی ٹاکی تاں نہ کرو۔ 
انج جے تُلے مائی بختاور دے وارثاں آلا حق ادا کردے تاں اوہ وڈکی دی ایہہ نشانی لیرو لیر نہ کردے۔ 
انج معلوم ہوندا جے مائی بختاور اج موئی اے جدن اوہندے پچھلیاں دی مہر، محبت، جذبات تے احساسات وی مر گئے نیں۔ 
تے مُڑ جدوں شوکت اج دے ورتارے نوں ویکھدا اے تے گھابر جاندا اے، تے مُڑ اُڈیکدا اے جے ماں جیویں سد مریندی ہائی ’’وے میری وسوں فریدن‘‘ ہن وی ایہہ سد آؤسیں تے مُڑ جدن ایہہ سد نہیں آؤندا تے مُڑ اوہندے ڈسکارے کیویں رُکن۔ 
جیہڑے وڈ وڈیریاں تے پاہروواں تے ایہناں قدراں تے رواجاں نال ساڈیاں رہتلاں سُکھ وسدیاں ویکھیاں اوہناں دی گنتری وی گھٹدی جاندی اے۔بار 
دی سار لین آلا ہک ہور پارکھ تے پاہرو اللہ بخشے اُستاد اقبال صلاح الدین ایہناں باراں دے اُجڑن تے ساڈیاں ریتاں تے ورتارے خواب ہو جاون دے وین کردا، کُوکدا تے کُرلاندا قبریں جا سُتا۔ 
اپنی حیاتی وچ اوہ رو پیندا تے پُچھدا، بار دے گاہنے، بار دے میوے، بار دے ہیرے، بار دے بچڑے، بار دے ترنجن کون ہڑپ کر گیا؟ جدوں نہ اوہنوں ون، پھُلاہیاں تے ککر جنڈیاں نظر آؤندیاں تے نہ اوہناں دیاں لگراں تے بہہ کے مٹھیاں مٹھیاں بولیاں بولن آلے تلیر، تتّر، ٹوٹرو تے گُھگیاں وکھالی دیندیاں نیں۔ 
بندیاں وچ پگ وٹاون آلا، سوانیاں وچ چھپرے وٹ بھیناں بناون والی رسم مُکدی دسدی اے تے گھر آئیاں دھیاں نوں تھگڑے دے کے ٹورن وی لوکی بھُل گئے نیں تاں اوہ ڈھاہ مریندا تے دُہائی دیندا اے۔ 
بھاہ اجیہی مُلکھیں دُھکھی آپو دھاپی ہرنوں لگی اوگت ہوئیا آوا سارا سک سکیندی بارغا نی ہاڑے گھتّے بوڑھیں ربّا۔۔۔ 
میاں محمد بخشؒ دِی حیاتی دا سفر عام لوکائی دے سفر توں اُکا اِی وَکھ سی۔ 
آپؒ نِکے ہوندیاں توں لَے کے اَخیر عُمرے پردہ فرماؤن تک رَبّ دے عشقِ دی راہ اُتے ٹُردے رہے۔ 
ایس پاروں میں ہَتھلے مقالے د ا سِرناواں سفرالعشق دا راہی رکھیا اے۔ 
اُنج تاں روز دیہاڑے لکھاں کروڑاں بال جَمدے نیں پر حضرت میاں محمد بخش ؒ جہی ہستی صدیاں بعد اِی پَیدا ہوندی اے۔ 
سن ء وِچ دربار کھڑی شریف پِیرا شاہ غازی قلندر ؒ دے سجادہ نشین حضرت میاں شمس الدین ؒ دے گھر چَک ٹھاکرہ وِچ آپؒ دی پَیدائش ہوئی۔ 
کہندے نیں کہ جِس ویلے آپؒ دا جنم ہویا تاں صبح سرگی دا ویلا سی۔ 
سارے گھر وچ نور نال چانن ہو گیا تے ہر پاسے خُشبوآں دے ہُلے آؤن لگ پئے۔ 
آپؒ دِی بوہت اِی نیک مائی صاحبہ ایہہ سبھ کجھ ویکھ کے ڈر گئے سن۔ 
ایہہ آپ ورگی عظیم ہستی دے ایس دُنیا وِچ آؤن دِیاں نشانیاں سن۔ 
حوالے لئی ویکھو صفحہ سیف الملوک میاں محمد بخش، میاں ظفر مقبول ایس واقعے توں اَڈ وِی کِنے اِی اَجہے واقعات نیں جہناں توں آپؒ دے سفرالعشق دے سچے راہی ہون دِی تصدیق ہوندی اے۔ 
اوہناں چوں کجھ واقعات دا ذکر ایس مقالے وِچ کیتا جا رہیا اے۔ 
تاں جے آپؒ دِی مُڈھلی زندگی بارے کئی لکھاریاں نے جو اپنے کولوں من گھڑت مفروضے لِکھے نیں اوہناں دِی سِدھ تصحیح ہو سکے۔ 
ایہناں لکھاریاں وَلوں اِک سَب توں وَڈا مغالطہ ایہہ سی کہ آپؒ نوں نِکے ہوندیاں توں محرومیاں سَن تے آپؒ نُوں نفرت دا نشانہ بنایا گیا وغیرہ وغیرہ۔ 
اِنج اِی کئی مَن گھڑت واقعے کئی لکھاریاں نے سوچے سمجھے بِناں اِی بیان کیتے۔ 
افسوس نال کہنا پَے رہیا اے کہ اوہناں نے آپؒ دے مقام تے مرتبے دا لحاظ نہ کِیتا۔حقی 
گل تاں ایہہ اے کہ ایہہ لِکھاری آپؒ دِی روحانی تے عِلمی عظمت توں جے کر ماسا جیہا وِی واقف ہوندے تاں اِنج دے لیکھ نہ لِکھدے۔ 
ہورے انجانے نال اِی اوہ اجیہاں گلاں لِکھ گئے۔ 
واللہ اَعلم میں ایس مقالے وِچ اوہناں لِکھاریاں دے لِکھے نوں جان بُجھ کے ہُو بَہُو نقل نہیں کیتا۔ 
پر اوہناں کتاباں تے رسالیاں چوں کُجھ دِی دَس پا رہیاں جہناں وِچ اجِیہاں غیر مصدقہ لِکھتاں موجود نیں۔ 
حوالے لئی ویکھو جھاتیاں، مصنف شریف کنجاہی، ص پوٹھواری گیت، کرم حیدری مرحوم، ص میاں محمد بخش ؒ شخصیت اور فن پروفیسر حمید اللہ ہاشمی، چھاپن ہار اکادمی ادبیات پاکستان ص مہینہ وار ترنجن مئی ء پنجاب انسٹی ٹیوٹ آف لینگوئج، آرٹ اینڈ کلچر لاہور۔ 
سعدیہ منور دا لیکھ سیف الملوک بارے شریف کنجاہی دا لیکھ ترنجن وِچ اِی جون ء دے رسالے وِچ نادیہ خالد دا لیکھ ۔ 
حیات و تعلیمات اور کلام میاں محمد بخشؒ ، خالد پرویز ملک، ناشر عِلم و عرفان پبلشرز، لاہور صفحہ نمبر ، آس اے پئی ایس مقالے دے بعد اوہ مغالطے دُور ہو جاؤن گے جو ایہناں لکھاریاں نے پائے نیں تے ایہدے نال اِی میں آئندہ لِکھن والے لِکھاریاں نوں تَرلا ماراں گا کہ اوہ غَیر مصدقہ تحریر دا حوالہ نہ دیون، ایہناں پاک باطن ہستیاں نے روحانیت دا پرچار کرن لئی لوکائی دِی زبان پنجابی دی چون کیتی تے جِس درد تے سوز نال ایہناں ہستیاں نے عارفانہ کلام ایس زبان وِچ لِکھیا اوہ عربی تے فارسی دے بعد ایہدے اِی نصیب وِچ آیا۔ 
ایہناں صوفیائے کرام نوں سوہنے رَبّ دِی عطا سی۔ 
اللہ والیاں نوں دُنیا دِی کِسے شے توں محرومی کاہدے لئی ہونی اے۔ 
ایہہ تے آپؒ فقر دِی حالت وِچ دنیا توں لاپرواہ اپنے سوہنے رَبّ نال لو لائی بیٹھے ہوندے نیں۔ 
ایہناں دا کِسے قِسم دا کوئی دنیاوی مسئلہ نہیں سی۔ 
محرومیاں تاں دُنیاداراں دا مسئلہ نیں۔ 
اللہ والیاں دِی تاں ویکھن والی اَکھ اِی ہور سی۔ 
میاں صاحبؒ دا شمار وِی اللہ تعالی دِیاں پاک ہستیاں وِچ ہوندا اے۔ 
آپؒ اِک کامل وَلی سن۔ 
آپؒ نوں تاں سب دا پیار مِلیا۔ 
آپؒ نوں ماں باپ دا پیار، وَڈے بہاول بخشؒ دِی مہر بھری نظر، اولیائے کرام دِی نِگاہِ کرم، استاداں دِی شفقت، دوستاں دِی محبت، مریداں دِی عقیدت، علماء کرام دا خراجِ تحسین تے کل لوکائی دا پیار مِلیا۔ 
ایہناں ساریاں دے آپؒ نال پیار دے قِصے علاقہ کھڑی دے بزرگاں دیاں زباناں اُتے عام ہن۔ 
ایتھے آپؒ دِی زندگی بارے کجھ واقعات بیان کیتے جا رہے نیں، تاں جے کر آپؒ دِی عِلمی تے روحانی عظمت توں دوست احباب آگاہ ہو سکن۔ 
۔ 
آپ ؒ دے والدِ محترم میاں شمس الدینؒ اِک وَڈے عالم تے اﷲ دے سچے وَلی سن۔ 
پِدری تعلق توں علاوہ آپؒ دا اپنے اِس بیٹے دے نال ڈُونگھا روحانی تعلق وِی سی۔ 
ایس تعلق نوں سمجھن لئی میاں صاحبؒ دِی مُڈھلی حیاتی دا ایہہ واقعہ بہت اِی سوہنا اے جِہنوں کئی لکھاریاں نے اپنے اپنے ڈھنگ نال بیان کیتا اے۔ 
میں ایس واقعے نوں آپؒ دے مریدِ خاص ملک محمد جہلمی ٹھیکیدارؒ جِہناں نوں آپؒ پیار نال مَلکا‘‘ کہہ کے بلاؤندے سی، وَلوں چھُپوائی گئی۔ 
آپؒ دِی کتاب سیف الملوک جہلمی چھاپہ دے صفحہ نمبر توں لیا اے۔ 
اوہناں دے اُردو وِچ لِکھے لیکھ نوں اَسان پنجابی وِچ اُلتھا کر کے پیش کِیتا جا رہیا اے۔ 
اِک دِن حضرت میاں شمس الدین ؒ اپنے اُتے چادر کر کے لیٹے سی۔ 
اوس ویلے حضرت میاں محمدبخشؒ نِکی عمر دے بال سن۔ 
آپؒ اپنے والد صاحب دے لاگے بیٹھ کے اوہناں دے پَیر دباؤن لگ پئے۔ 
والدِ صاحب نے اپنے اُ توں چادر ہٹائے بِناں اِی پُچھیا کون اے؟ آپؒ نے عرض کیتی میں محمد بخشؒ آں۔ 
والد صاحبؒ نے پُچھیا محمد بخش ؒ کیہ چاہنا ایں؟ آپؒ نے فرمایا ابا جی میرے لئی دُعا فرماؤ کہ اللہ تعالی مینوں سچا فقیر بنا دیوے۔ 
حضرت میاں شمس الدینؒ نے جِس ویلے اپنے ایس معصوم بچے دے مُونہوں ایہہ لفظ سُنے تے آپؒ نے شفقت نال میاں صاحبؒ نوں اپنے سینے نال لا لیا۔ 
آپ ؒ دِیاں اکھیاں چوں اَتھرو ڈُلھن لگ پئے۔ 
اوس ویلے باپ دِی محبت نے جوش ماریا تے آپؒ نے نہایت عاجزی دے نال سوہنے ربّ اَگے ایہناں لفظاں وِچ دُعا فرمائی او سوہنیا رَبّا تُو علیم ایں، تُو بصیر ایں ۔ 
میرے ایس لختِ جِگر نے کدے کوئی دنیاوی خواہش دِی چاہ نہیں کیتی، اَج ایہہ مَیتھوں تیری نِرا تیری اِی رضا دا طالب ہویا اے۔ 
میں ایس معصوم بچے نوں تیرے سپرد کرداں۔ 
ایہنوں اپنے نیک بندیاں دِی صف وِچ شامل کر۔ 
آمین باطنی صفائی والے اوس سچے مردِ قلندر دِی دُ عا سوہنے ربّ نے قبول فرمائی تے ایہہ دُعا اوس شفقتِ پِدری دا معجزہ سی کہ میاں صاحب ؒ نے عِلم و معرفت نوں عام لوکائی تیک اپڑان لئی ستاراں توں وَدھ کتاباں لوکائی دِی زبان وِچ لِکھیاں۔ 
جہناں چوں سفرالعشق جہنوں عام خلقت سیف الملوک دے ناں نال جاندی اے اینی مشہور ہوئی کہ آپؒ دا ناں ہمیش لئی اِنج اِی اَمر ہو گیا جِیویں سیّد وارث شاہؒ دا ناں ہِیرلِکھ کے اَمر ہویا۔ 
اولاد توں خوش باپ دِی دُعا وِچ تاں اُوویں اِی بہت تاثیر ہوندی اے پر جے کر حضرت شمس الدینؒ ورگا باپ ہووے تاں دعا دِی قبولیت بارے ہور وِی پک ہو جاندا اے۔ 
میاں صاحبؒ فرماؤندے نیں سَچّے مرد صفائی والے، جے کجھ کہن زبانوں مولیٰ پاک مَنےَندا اَوہو، پکّی خبر اَسانوں دُوجا واقعہ صاحبزادہ میاں محمد سکندر مرحوم نے اپنی کتاب عارفِ کھڑی دے مُڈھ وِچ لِکھیا اے کہ آپؒ دِی عُمر چھ کُو وَرھے سی جدوں حضرت صاحبزادہ عبدالحکیمؒ حضرت میاں مرید خان حضرت بَگّا شیرؒ دے مریدِ خاص حضرت پِیرا شاہ غازی قلندر ؒ دے مزارِ اقدس تے حاضری دین لئی آئے۔ 
اوتھے آپؒ نے مِیاں محمد صاحب نوں ویکھیا جو اوس ویلے نِکے جہے بال سن۔ 
ایس مرد بھَلیرے دِی نگاہ نے آپؒ دِی پچھان کر لئی۔ 
آپؒ نے میاں شمس الدینؒ نوں آکھیا اِس سُچّے ہِیرے دا خاص دھیان رکھیا جے۔ 
تہاڈا ایہہ پُتر حقیقت تے معرفت دے میدان وِچ اُچ پَدھر تھاں حاصل کرسی تے شعر وسُخن دے جہان وِچ سورج بن کے چمکسی۔ 
میاں صاحبؒ بارے حضرت صاحبزادہ عبدالحکیمؒ دی ایہہ پیش گوئی حرف بہ حرف پوری ہوئی۔ 
تِیجا واقعہ آپ دے طالبعِلمی دے دور د ا اے۔ 
آپ اپنے وَڈے بھرا میاں بہاول بخشؒ نال علاقہ کھڑی شریف دے اِک پِنڈ سموال شریف وچ حافظ محمد علیؒ توں حدیث، فقہ، تفسیر، منطق، عربی تے فارسی دِی تعلیم حاصل کرن لئی جاندے سن۔ 
حافظ محمد علیؒ دے وَڈے بھرا حافظ ناصرالدینؒ مجذوب تے درویش سن۔ 
اوہناں نوں جامی دِی کتاب یوسف زلیخا سُنن دا بوہت شوق سی۔ 
میاں صاحبؒ اوہناں دے آکھن تے اُچی اُچی یوسف زلیخا پڑھدے۔ 
اِک دِن جِس ویلے حافظ صاحبؒ نے میاں صاحب نوں یوسف زلیخا سناؤن دِی فرمائش کیتی تاں آپؒ آکھن لگے۔ 
میں اَج ایس شرط تے یوسف زلیخا سناواں گا جے کر تُسی ساڈے لئی دعا فرماؤ کہ اللہ تعالیٰ سانوں عِلمِ لدنی نصیب کرے۔ 
حافظ صاحبؒ جذب دِی کیفیت وِچ سن۔ 
آپؒ نے دعا فرمائی خداوند تعالیٰ تہانوں عِلمِ لدنی عطا کرے تے تہاڈے اُتے پڑھیاں اَن پڑھیاں کتاباں اَسان ہو جاون۔ 
مجذوب دِی دعا قبول ہوئی تے میاں صاحبؒ تے حقیقت تے معرفت دے بُوہے کھُل گئے تے آپ دا سِینہ انوارِ الٰہیہ نال روشن ہو گیا۔ 
آپؒ دا ایہہ واقعہ کِسے خِضری مرشد دے حوالے نال اے۔ 
چوہدری محمد اسماعیل چیچی نے اپنی کتاب گلستانِ رموز وِچ بیان کیتا اے۔ 
ایس واقعہ دا پنجابی وِچ مفہوم کجھ ایس طراں اے حضرت میاں محمد بخشؒ نے جدوں ظاہری علوم سِکھ لئے تاں کلم کلے جنگلاں تے اُجاڑ تھاواں وَل ٹُر گئے۔ 
جِتھے جا کے آپؒ یادِ الٰہی وِچ رُجھے رہندے۔ 
اک دفعہ رات ویلے اِک نورانی صورت والے بزرگ جنگل وِچ مِلے۔ 
آپؒ سمجھ گئے کہ ایہہ کوئی اللہ دے ولی نیں۔ 
کجھ چِر گل بات ہوندی رہی۔ 
اخیر اوہناں نے آپؒ دا ہتھ پھڑ کے اپنے نال ٹرن لئی آکھیا۔ 
اِک تھاں اپڑ کے اوہناں نے اِک ہرے رنگ دِی بُوٹی نوں توڑیا تے فرماون لگے ایہدے نال خالص سونا بنایا جا سکدا جے چاہو تاں سونا بناؤن دِی ترکیب دَس دیواں۔ 
میاں صاحبؒ نے بڑے ادب نال جواب دِتا حضرت جے کر مینوں دولت دِی حاجت ہوندی تاں رَبّ دِی مہر نال گھر وِچ ڈھیر سی۔ 
میں گھراں دا وَسّن چَھڈ کے جنگلاں وِچ دولت لئی تھوڑا اِی بھَوندا پیاں۔ 
تُسی مینوں کوئی اَجہی ترکیب دَسو جہدے نال میرے دِل وِچ خالص سونے وانگ چمک پیدا ہو جائے تے میری رُوح اِنج جاگے جیویں ایہدے وِچ عشق الٰہی دے درد توں علاوہ باقی ہر قِسم دِی نفسانی خواہش دا صفایا ہو جائے۔ 
میاں صاحبؒ دا ایہہ جواب سُن کے اوہ بزرگ نِما جِہا ہَسّے تے ٹُر گئے۔ 
کُجھ چِر مگروں فیر اوہ اِی بزرگ آپ نوں مِلن لئی آئے۔ 
آپؒ نے اُٹھ کے اوہناں نوں بڑے احترام نال سلام کِیتا۔ 
اوہ فرماون لگے۔ 
آپؒ نوں اِک اجیہا گُر دَس سکداں جہدے نال سارے جنگلی درندے تہاڈی فرمانبرداری کرن گے ۔ 
ہور تے ہور تہاڈے چاہن تے شیر وِی حاضر ہو جایا کرسی جِہدے تے تُسی شوق نال سواری کر یا جے۔ 
مِیاں صاحب نے اوس بزرگ نوں بڑے ادب نال عرض کِیتی۔ 
حضرت مینوں ایہو جہی کسے سواری دِی لوڑ نہیں۔ 
ساڈے طبیلےاصطبل وِچ اِک توں اِک وَدھ گھوڑی موجود اے۔ 
جے ہو سکے تاں تُسی مینوں کوئی اجیہا گُر دَسّو جہدے نال میں اپنے نفس تے سواری کر سکاں۔ 
آپؒ دی ایہہ گل سُن کے اوس بزُرگ نے دُعا فرمائی تے آپؒ نُوں کجھ وظیفے دَسّے تے تشریف لَے گئے۔ 
میاں صاحبؒ نے ایس بزرگ دا ناں راز وِچ رکھیا۔ 
ایس واقعے توں وِی ایس گل دِی تصدیق ہوندی اے پئی میاں محمد بخش ؒ ہر ویلے فقر دے طالب سن، اکثر آپؒ سفر دِی حالت وِچ رہندے، آپؒ گرمیاں دے دِناں وِچ اکثر پنجن پہاڑ وَل ٹُر جاندے سن، کھڑی شریف توں سری نگر تک دا سفر وِی آپ نے کیتا۔ 
ایسے طراں آپ اکثر جہلم تے گوجر خاں دے علاقے وَل وِی آؤندے جاندے۔ 
لہور دے وِی آپ نے کئی سفر کیتے۔ 
آپ درباراں تے زیارتاں لئی جاندے ۔ 
اصل وِچ آپؒ دا ایہہ سارے دا سارا سفر سفرالعشق سی۔ 
آپ اجیہے کیمیائی نسخے دِی کھوج وِچ سن جیہدے نال اندر دِی دنیا چمکائی جا سکے تے اوہ طریقہ لبھ رہے سی جیہدے نال سب توں وَدھ ڈراؤنے جنور اندر دے نفس نوں نَتھ پائی جا سکے۔ 
ایہہ نفس رِچھ وانگ اے، جے کر بندہ ایہدے تے قابو نہ پا سکے تاں ایہہ بندے نوں اپنے قابو وِچ کر لیندا اے۔ 
مُڑ بندہ بے وَس ہو کے ایہدے آکھے لگ کے ہر اوہ کم کرن لگ پَیندا اے جہدے نال رَب دِی مخلوق دُکھ تے اذیت دا شکار ہوندی اے۔ 
دنیا دار بندہ اپنی باہرلی دنیا دِی چمک دمک وِچ جُتیا رہندا اے جد کہ صوفیائے کرام اپنے اندر دِی دنیا نوں چمکاؤن لئی ذِکر، اذکار، عبادات تے چِلیاں وِچ گُم رہندے ہن۔ 
جد کہ دنیا والے اپنے مادی نفعے نقصان پاروں ہر ویلے دنیاداری دِی چِنتا وِچ رہندے ہن۔ 
میاں صاحبؒ دِی بچپن توں لے کے جوانی تک تے جوانی توں لے کے بُڈھیپے تک دِی زندگی دا اِک اِک لمحہ عرفان دے حصول لئی خرچ ہویا۔ 
اخیر آپؒ نے اوس حقیقت نوں پا لیا جہدی دُھوڑ نوں وِی ساڈے جہے عام لوکی نہیں اپڑ پاؤندے۔ 
میاں صاحب ؒ فرماندے ہن ریت وجود تیر ے وِچ سونا، اِیویں نظر نہ آوے ہنجواں دا گھَت پانی دھوویں، ریت مٹی رُڑھ جاوے پارہ گھَت محبت والا گولی ہِک بناوے خاک رَلے وِچ خاک محمدؒ ، سونا قِیمت پاوے سفرالعشق دا راہی گھاٹے وادھے دی سودے بازی اِک پاسے سُٹ کے اپنا پَینڈا ترِکھے پَیریں کٹدا اے۔ 
ایس سفر وِچ اوہ اپنا سب کجھ وارن دِی خواہش رکھدا اے تے ایس قربانی دے بدلے صِلے دی وِی پرواہ نہیں کردا۔ 
سفرالعشق دے راہی دِی پَرکھ دنیادار بندے نہیں کر سکدے۔ 
میاں صاحبؒ فرماندے نیں کچ وِی منکا، لعل وِی منکا، اِکو رنگ دوہاں دا جد صرافاں اگے جاون، فرق ہزار کوہاں دا کچ تے لعل اِکو جہے ہن پر ایہناں وِچ فرق زمیں اسمان دا اے۔ 
ایہہ جے کر کدی کِسے اِک جنکشن تے آ کے کھلو وِی جاؤن تاں دوہاں دِیاں گڈیاں اِک دُوجے دے اُلٹ سِمتاں وَل ٹُر پَیندیاں ہن۔ 
ایس گل دا نتارا بابا جی فرید گنج شکرؒ دے ایہناں دو اشلوکاں راہیں کیتا جا سکدا اے۔ 
پہلے اشلوک وِچ بابا جیؒ فرماندے ہن ہنس اُڈر کودھرے پیا، لوک وِڈارن جاءِ گیہلا لوک نہ جاندا، ہنس نہ کودھرا کھاءِ ہنس سفرالعشق دا راہی اُڈدا اُڈدا اناج دے کھیت وِچ آ بیٹھا۔ 
دنیا نُوں کلاوے چُکی پھِرن والے چِنتا کرن لگے کہ ایس ہنس دے اوہناں دے کھیت وِچ بیٹھن نال کِتے اوہناں دِی مالکی وِچ فرق نہ آ جاوے۔ 
اوہ غافل لوکی ایس گل توں جانو نہیں ہوندے کہ ہنس دنیاوی چوگ نہیں چُگدا، ہنس تاں موتیاں معرفت دِی چوگ چُگدا اے، دنیا والے دنیا دِی چاہت وِچ اینے کُو اَنّھے ہو جاندے نیں کہ اپنے مَن اندر لُکے معرفت دِی چوگ چُگن والے ہنس نوں مار دیندے نیں۔ 
دنیا دِیاں موجاں وِچ غرق ہو جاندے نیں۔ 
بابا جی فرید ؒ دا اِک ہور اشلوک پڑھن جوگ اے۔ 
فرماندے ہن کلر کیری چھپڑی، آ ءِ اُلتھے ہَنجھ چنجو بوڑن نہ پِیون، اُڈن سندی ڈَنجھ ایس اشلوک وِچ بابا جیؒ دَسدے ہن کہ سفرالعشق دا راہی چھیتی نال اپنا ایس جہان دا پَینڈا کَٹ کے اپنی اَصل وَل پرتن دِی خواہش رکھدا اے۔ 
اوہ تاں ایس جہان نوں شورے تیزاب دے نال بھری چھَپڑی سمجھدا اے جہدے دَندے اُتے بیٹھ کے اوہ نہ اِی تاں ایہدے وِچ اپنی چُنج پا سکدا اے تے نہ اِی ایس دے زہر موہرے شورے نوں پی سکدا اے۔ 
ہنس دُنیا وِچ آیا ضرور اے پر ایہدے نال چِت نہیں لاندا۔ 
میاں صاحبؒ وی اوس ہنس وانگ سن۔ 
آپؒ دے والد نے آپؒ نوں دربار پِیرا شاہ غازیؒ دِی سجادگی دا منصب دیون دِی خواہش کیتی پر آپؒ نے فرمایا کہ ایس منصب دے حقدار وڈے بھرا حضرت میاں بہاول بخشؒ نیں۔ 
آپؒ دے مُونہوں ایہہ گل سُنی تاں والد صاحب نے آپؒ دے دوویں ہتھ اپنے ہتھاں وِچ لے کے بغداد وَل اوہناں نوں اُچا کردیاں فرمایا اے بیکساں دے دستگیر شہنشاہِ بغداد میں اپنے فرزند دے دوویں ہتھ تہاڈے مبارک ہتھاں وِچ دے رہیا جے۔ 
تُسی قبول فرماؤ۔ 
ایہہ سُن کے میاں صاحب زاروزار روون لگ پئے۔ 
ایہہ ویکھ کے جو لوکی اوس ویلے حضرت میاں شمس الدین ؒ دِی خِدمت وِچ حاضر سن اوہناں دِیاں اَکھاں چوں اَتھرو کِرن لگ پئے۔ 
ایسے طراں جِس ویلے میاں صاحبؒ دے ابا جی نے آپؒ نوں شادی بارے پُچھیا تاں آپؒ نے فرمایا کہ ابا جی میں دنیا دے لٹاکیاں جوگا نہیں۔ 
آپؒ نے ساری حیاتی مجرد اِی گذاری۔ 
اُتلے دوویں واقعے ایس گل دِی گواہی دے رہے نیں کہ آپؒ نے دنیاوی خواہشاں توں مونہہ پھیر لیا سی۔ 
ایہہ کم کوئی سفرالعشق دا سچا راہی اِی کر سکدا اے۔ 
دنیادار بندہ دنیا دِیاں شَیواں گھِنن لئی ہر قِسم دے چنگے مَندے کماں نوں جائز سمجھدا اے۔ 
دنیادار بندہ دنیا دِیاں شَیواں اُتے مالکی رکھنا چاہوندا اے۔ 
حقی گل تاں ایہہ ہے کہ ایہہ بھَولا پنچھی دُنیا نوں کمبل سمجھ کے جَپھا ماردا اے پر ایہہ کمبل اوہدی جان لئی رِچھ بَن جاندا اے۔ 
ایس رِچھ دے جَپھے نال اوہدی روح سِسک سِسک کے اخیر مر جاندی اے۔ 
اوہ بے درد تے بے روح بندہ سفر الدنیا دے پَینڈے کٹدا کٹدا اُٹھدا، ڈھیندا، بہندا، مَردا اَخیر تے مَر مُک جاندا اے۔ 
سفرالعشق دے راہیاں نوں دنیاداراں دا ایہہ انجام صاف وکھائی دیندا اے۔ 
اللہ والے دنیا نوں اجہے ناواں نال پکاردے ہن جہناں دے نال ایہدی محبت دا رُوح وِچ وال برابر وِی خیال نہ آ سکے۔ 
سلطان باہو ؒ دنیا نوں زن حیض پلیتی نال تشبیہ دیندے نیں۔ 
سفرالعشق دا سچا تے کھرا راہی دنیا دِی ایس پلیتی دِی اِک چِھٹ وِی اپنے اُتے نہیں پَین دیندا ۔ 
شاہ حسینؒ فرماندے نیں سجنا اسیں موریوں لنگھ پئیا سے بھَلا ہویا گُڑ مکھیاں کھاہدا، بھِن بھِن توں چھُٹیاسے سجنا اسیں موریوں لنگھ پئیاسے ڈَھنڈ پرانی کُتیاں لکّی، سرور مانہیں دھوتیاسے سجنا اَسیں موریوں لنگھ پئیاسے کہے حسین فقیر سائیں دا، ٹپن ٹپ نکلیاسے سجنا اسیں موریوں لنگھ پئیا سے صوفیائے کرام نے دنیا دِی محبت نوں کُوڑی محبت کہیا اے۔ 
اَلف اللہ دِل رَتا میرا دِی کُوک کُوکن والے سفرالعشق دے راہی دنیا دِی غلاظتاں توں اپنے آپ نوں بچا کے اگیرے لنگھ جاندے نیں۔ 
سجنا اسیں موریوں لنگھ پئیا سے۔ 
میاں صاحبؒ دے کلام وِچ ایس فانی دنیا دِی بے ثباتی بارے وِی کِنے اِی شعر مِلدے نیں۔ 
دنیا دِی حقیقت نوں جانن لئی میاں صاحبؒ نے سیف الملوک دے اَخیری حِصے وِچ جمشید ثانی شاہ عاصم دِی وفات والے باب وِچ اجہے کئی شعر لِکھے نیں جِہناں نوں پڑھ کے آپؒ دِی طبیعت دِی عکاسی ہوندی اے۔ 
آپؒ نے دنیا نُوں بچے کھانی ڈائن نال تشبیہ دِتی اے۔ 
آپؒ فرماندے نیں دُنیا نال نہ گئی کِسے دے ٹُر ٹُر گئے اکلّے اوہو بھَلے جِہناں چھَنڈ رَکھے، اس دُھوڑوں ہتھ پَلّے دانشمنداں دا کم ناہیں، دنیا تے دِل لانا اس بُہٹی لکھ خاوند کِیتے، جو کِیتا سو کھانا جِس چھَڈی ایہہ بچے کھانی، سویو سُگھڑ سیانا ایسی ڈائن نال محمدؒ کاہنوں عقد نبھانا نِت نویں ایہہ بن بن بہندی، بُڈھی مُول نہ دِسدی ہر اِک سنگ کریندی گوشے، نہیں اِکی پر وِسدی سوئیو نِیونہہ لگاندا اس دا، شامت آئی جِس دِی ہر بھَرتے دا بھُرتا کیتوس، بنی محمد کِس دِی مُکدی گل ایہہ ہے کہ آپؒ نِکی عُمرے اِی دنیا دِی حقیقت توں چنگی طراں جانو ہو چکے سن۔ 
ایسے کر کے مُڈھ توں اِی آپؒ سفرا لعشق دے سچے تے کھرے راہی بن گئے۔ 
دنیا دے بکھیڑیاں توں دُور اپنی روحانی منزلاں دے مُشکلاں بھرے اُچے نِیویں راہ نَپدے اَخیر اوس مقام تے اپڑ گئے جِتھے بڑے بڑے اولیاء اللہ دے ڈیرے نیں۔ 
اِنج آپ دا شمار اللہ دے خاص بندیاں وِچ ہوون لگ پیا۔ 
اخیر تے کرنل محمد اِلیاس صاحب دا اِک شعر میا ں صاحب بارے ویکھو عاجز تے مسکین بندے نوں رَ بّ اے یار بناندا رحمت دا رُخ موڑ کے اُس وَل، خاصاں وِچ رلاندا کتابیات ۔ 
جھاتیاں شریف کنجاہی ۔ 
گلستانِ غازی قلندرؒ مشہود الفاروق ۔ 
میاں محمد بخشؒ شخصیت اور فن حمیداللہ شاہ ہاشمی ۔ 
عارف کھڑی حضرت میاں محمد بخشؒ کی سوانح حیات میاں محمد سکندر ۔ 
حیات و تعلیمات اور کلامِ میاں محمد بخشؒ خالد پرویز ملک ۔ 
میاں محمد بخشؒ ساڈا رشتہ بس لہو نال اے ، جنا چوکھا لہو کٹھا کرو گے اونا ہی دلاں نوں سکون ملے گا ، ساڈا تعلق واسطہ صرف رتے رنگ نال اے تے ساڈی حیاتی لہو نال جُڑی ہوئی اے۔ 
لوکان دیاں رگاں وِچ نہسن والا لہو اوہناں نوں زندہ رکھدا اے پر ساڈی حیاتی اوسے لہو نوں رگاں وچوں باہر کڈھن مگروں ہی بچ سکدی اے۔ 
بے گانیاں تے آپنیاں دا، جواناں دے دِلاں تے جُسّیاں وچ جوش ماردا ہویا ، بُڈھے کمزور جسماں وچ سستایا ہویا تے بالاں دیاں ناڑاں وچ چشمے دے پَوِتّر پانی وانگ ڈھلکاں ماردا ہویا۔۔۔۔ہر 
قسم دا گندا بھاویں چنگا ۔۔۔۔بس 
لہو ‘‘ اِنساناں ورگی اِک مخلوق اپنے سردار اگے سِر نِوائی اوہدیاں گلاں سُن رہی اے ۔ 
سردار اوس مخلوق دے اک اک دے اک اک جنے کول جا کے پہلوں اوہناں دے چہریاں ول ویکھدا اے تے فیر ہر کسے دا دِ ل سُنگھدا اے ، اک جنے دے دل اُتے ہتھ رکھ کے بولدا اے۔ 
’’ تُسی وی آپنیاں دلاں وچوں اجیہے خون نوں کڈھ دیو تاں جے دوجیاں دا خون ویکھ کے تہاڈے دِلاں اُتے گبھراہٹ نہ پئے جائے‘‘ فیر کُجھ نوں نکھیڑ کے پرانہہ کھلار کے ساریاں دے ساہمنے اوہناں دے سینے چیر دیندا اے ، دل باہر کڈھ کے اِک اِک دل نوں وارو واری ہتھ وچ پھڑ کے تیز دھاری چھُری نال پچھ لاندا اے۔ 
تے کول پئی وڈی ساری ڈرمی وچ لہو نچوڑ دیندا اے۔۔۔ 
فیر چاک ہوئے سینیاں وچ دل دی تھاں پگھلیا ہویا سِکلا پا دیندا اے۔ 
نُچڑے ہوئے دِلاں نوں اِک اجیہی مخلوق، جیہناں دے دھڑ انساناں تے مُنہہ بگیاڑاں ورگے نیں اگے سُٹ دیندا اے۔اوہ 
انج چک مار مار کھاندے نیں جیویں صدیاں توں انسانی گوشت دے بھُکھے تے خون دے تریہائے ہون۔ 
لہو دی بھری بالٹی وچوں سردار بُک بھر کے اپنے مُنہہ نال لاندا اے تے باقی وی گھُوڑے رتے رنگ دے گھُٹ بھر دے نیں۔ 
سبھناں دے چہریاں اُتے اِک غضبناک جیہی تازگی تے ہاسا کھِلر جاندا اے۔ 
میں ایہہ منظر ویکھ کے گھابر گیا ہاں۔۔۔۔ڈر 
تے خوف نے میرے ساہ نپیڑ لئے نیں۔۔۔۔۔ 
دِل اینی تیزی نال دھڑکن لگدا اے جیویں ہُنے ای پسلیاں دے پنجرے نوں تروڑ کے باہر نِکل آوے گا۔۔۔۔ 
جِیب دنداں تھلے دب کے ہونٹ بیڑ لئے نیں ۔۔۔چُپ 
چاپ اوس مخلوک نوں ویکھ رہیا واں۔ 
پر دِل دے دھڑکن دی آواز دا ڈر ہے کہ کدھرے اوہ سردار سُن نہ لَوے۔ 
دِل تے ہتھ رکھ کے کندھ نال ٹیک لا کے بہہ گیا ہاں ۔ 
لتاں چوں جان نکل گئی ہے تے کِسے بنے میتھوں نہسیا نہیں جا رہیا۔ 
’’ہن تُسی جا سکدے اوپر جان توں پہلاں اِک واری فیر سُن لولہو بس لہولہو توں علاوہ ہور کُجھ وی نہیں۔‘‘ 
سردار دے ایس حُکم اُتے سبھ اِک زبان ہو کے نعرہ جیہا مار کے ایدھر اودھر کھِلر جاندے نیں۔ 
میرے ہر پاسے لہو کھِلریا ہویا ہے۔ 
فرش اُتے ، کندھاں نال ، چھت نالکندھ نال لگی گھڑی تے بلباں وِچوں رت چو رہی ہے جو میرے دماغ تے اکھاں وِچ جمدی جا رہی ہےڈر تے خوف میرے سینے اُتے بہہ گیا ہے تے سنگھ وچ اِک چیک کھُبھ گئی ہے۔ 
راتی آئے ایس ڈراؤنے خاب دے ڈریویں وچوں اجے باہر نہیں ساں نکلیا ک راشن دی لِسٹ میرے ہتھ پھڑا دِتی گئی۔جو 
پڑھیوں بنا ہی جیب وِچ پا لئی، جدوں سٹور اُتے جا کے پڑھی تیوچ مُرغی دا گوشت وی لِکھیا ہویا سی۔ 
ایہہ کیہہ جدوں اوس نوں پتہ وی ہے میں کدی بچپن توں ہُن تیکر کوئی گوشت نہیں لیاندا فیر اج کیوں اوہنے لِکھ دتاساریاں شیوں لین مگروں سوچیا ضروری تے ایہہ وی ہے۔۔۔۔۔دِل 
ڈاھڈا کر کے گوشت والے کول اپڑیا، اوہدے ہتھ وِچ بُگدا چھُرا ویکھ کے دِل کنب گیا، پھٹے اُتے مُرغی دا گوشت ٹُکڑے ٹُکڑے پیا ہویا سی۔اِک 
برائیلر مرغی دی قصائی اپنے ہتھاں نال کھِچ کے کھل لاہندا پیا سی، جیہدے چِٹے کھنب رت نال لال سُوہے ہو گئے سن۔دو 
کلو گوشت دا آکھ کے پھٹے توں تھوڑا دُراڈے کھلو گیا۔ 
نِکے ہوندیاں توں میں آپنے گھر وِچ وی کُکڑ کُکڑی ہلال ہُندا نہیں سی ویکھدا۔دور 
جا کے کھلو جاندا ساں۔خون 
نِکلدا ویکھن دی جُرت نہیں سی پیندی۔ 
تے ہر سال جدوں گھر وچ وڈی عید اُتے قُربانی دے جانور دے گاٹے اُتے وڈی ساری تیز دھاری چھُری چلدی تے میں اندر وڑ جاندا ۔ 
بیری مُڈھ چھوٹے جیہے ٹوئے وِچ لہو پُور دِتا جاندا ، کُجھ خُون دی دھار ایدھر اودھر وی جا ڈگدی، بیری دے مُڈھ نال کِنے دِن خُون جمیا رہندا تے جد کدی میری نظر نا چاہندیاں ہویاں وی اوہدے اتے پئے جاندی تے جیویں لہو دیاں نہراں ویکھ کے تربھک جاندا۔ 
ؒ لہو میریاں اکھاں تے دماغ اتے انج جم جاندا جیویں بیری مُڈھ جمیا گُوڑھا رتا لہو کئی کئی دِن چریپڑیاں بنیا رہندا ، میری ماں قُربانی دی ایس رت نوں دھون نہ دیندی تے آکھدی ’’ قُربانی دا پاک خُون ہے، ایہنوں گندیاں واہنیاں وچ نہیں رَلنا چاہی دا، بیری مُڈھ ہی پُور دیو ، ایہدے نال بیری پھل وی چنگا چُکے گی‘‘ بیری مُڈھ اوہنیں دِنیں گھٹ ای جاندا کردا۔ 
تے جدوں اوہدے اُتے پھل پک جاندا اوہنوں سبھ گھر والے تے آنڈھ گوانڈھ دے بال کھاندے پر میں نہ کھاندامیرے لئی تے موہرہ ہُندے۔جدوں 
بیر پک کے لال سُوہے ہو جاندے تے مینوں اوہ لہو وچ ڈُبے لگدے یا فیراوہناں وچ رت بھری جاپدی، ایس کر کے اوہناں ول ویکھدا وی نہ تے میرے اوس ڈریویں دی کِسے نوں پرواہ تک نہ ہوندی جو مینوں اپنی بُکل وِچ لے چُکیا سی۔ 
میں چوتھی جماعت وچ ساں ، اِک دِن چھُٹی ہون مگروں بستہ پھڑ کے گھر ول جا رہیا ساں۔ 
پِنڈ دے چوک وچ کُجھ بندے جیہناں نوں میں تھوڑا بہت جاندا ساں ہتھاں وِچ بندوقاں، ٹوکے ، ڈنڈے سوٹے تے کُہاڑیاں لے کے اِک گھر وڑے ، اوس گھر دے جی جی نوں ، زنانیاں ، بندیاں ، بالاں تے بُڈھیاں نوں دھرینکدے ہوئے باہر لے آئے ، چک وچکار لیا کے تِن جوان مرداں دے سینے وچ گولیاں ماریاں ، کُہاڑیاں تے ٹوکیاں دے وار کردے رہے، ایہناں واراں نال اوہناں دے جُثّے ٹوٹے ٹوٹے کر دتے تے للکاردے ہوئے اوتھوں ٹُر گئے۔ 
چوک وچ ہر پاسے خون ہی خون کھلر گیا۔ 
کندھاں نال خون دیاں چھِٹاں، تھاں تھاں انسانی جُثے بوٹی بوٹی، قیما قیما، کُجھ تڑفدے کُجھ ٹھنڈےلوک چُپ چاپ لہو نکلدا ویکھدے رہے۔ 
اوہناں ہوں دی دھوں نہ کیتی تے کِرموں کِرمی آپنے آپنے گھراں وچ وڑ گئے۔ 
میں اوتھے کھلوتا کھلوتا سہم گیا۔ 
میرے ساہ اُتے دے اُتے تے تھلے دے تھلےعورتاں دے وین تے کُرلاٹ میرے کناں وچ وج رہی سی، بالاں نوں ولکدیاں ویکھدا رہیا، وڈیریاں دے اُڑے ہوئے لَک ہور وی دوہرے ہوندے اپنی اکھیں ویکھے۔ 
اوہناں دی مدد کرن کوئی وی نہ آیا ۔ 
میرا بستہ میرے موڈھے اُتے مناں مونہی بھارا ہو گیا۔ 
ڈر تے سہم دی کِسے ڈُنگھی گھائی وچ جا ڈگا۔ 
اجے میرے مُنہہ وچوں چیک نکل ای رہی سی کہ میرے مُنہہ تے اکھاں اُتے پِچھوں دی کِسے ہتھ رکھ دِتا تے گھر لے آندا۔ 
چیک سنگھ وچ کھُبھی ہوئی تے رت میریاں اکھاں تے دماغ اُتے جمی گئی۔۔۔اوس 
توں مگروں لال رنگ ویکھدا تے میرے دماغ تے اکھاں وچ جمیا خون میرے سارے چیت اچیت اُتے انج کھلر جاندا جیویں لال ہنیری زمین تے اسمان اُتے پھیل جاندی اے۔ 
کئیاں ورھیاں بعد وی میں اوس سہم تے خوف دے کلاوے وچوں آپنے آپ نوں آزاد نہ کر سکیا؛؛؛؛؛؛؛؛؛؛؛؛؛ قصائی دے پھٹے نال سجے ہتھ پلاسٹک دی نیلے رنگ دی وڈی ساری ڈرمی خون نال لِبڑی پئی سی۔ 
جیہدے کنڈھیاں اُتے رت دیاں تہواں اِنج جمیاں ہوئیاں سن جیویں سڑک اُتے لُک قصائی نے کدی ڈرمی نہیں دھوتی ہونی، ہزاراں مُرغیاں دی رت اوس ڈرمی نال جمی ہوئی لگ رہی سی جیہنوں اوس کدی دھون دی ضرورت محسوس نہ کیتی جیویں کہ کئی سرکاری ہسپتالاں وچ شعبہ حادثات تے پوسٹ مارٹم ہاؤس وچ کنیاں تھاواں تے شیواں نال بیڈ ، سٹریچر، فرش، کندھا نال اُتے بندیاں دا خون جمیا ہوندا اے۔ 
اوتھے دے ملازم تے ڈاکٹر وی قصائیاں وانگ اوس جمے ہوئے انسانی خون نوں صاف کرن دی ضرورت محسوس نہیں کر دے۔اوتھے 
تے ایتھے قصائی دی دکان دا اینا فرق نہ جاپیا، اَزاراں دا وی چوکھا فرق نہیں ہونا، چیر پھاڑ تے ڈیڈ باڈی نال ہوئے سلوک توں پتہ لگدا اے کہ ایہہ وی کسے قصائی دا کم اے۔اک 
واری ہسپتال اجیہی تھاں تے جانا پئے گیا، بڑا کھنجایا پر اک دوست دا دُکھانت ویکھ کے انکاری نہ ہویا گیا،دوست نے اپنے قتل ہوئے بھرا دی لاش وصول کرنی سی،اوہدے کِسے رشتے دار تے محلے دار نے نال جان دی حامی نہ بھری خورے پوسٹ مارٹم مگروں لاش دی وصولی دے کاغذاں اُتے پین والی گواہی توں ڈردے سن گل وی تے ٹھیک ہے قاتل پارٹی دے بندے خطرناک تے ڈاڈھے سن اوہناں دے خلاف گواہی دینا سوکھا کم نہیں سی اُتوں عدالتاں دیاں آئے دن پیشیاں بھُگتنا کیس دا فیصلہ ہوندیاں ہوندیاں وی تے ایتھے گھٹو گھٹ چار پنج سال لگ جاندے نیں خیر اوتھے قصائی دی دکان تے کھلوتیاں عجیب جیہی بدبو میرے نک تھانی دماغ وچ گھُس رہی سی، دل تے گھبراھٹ جیہی شروع ہون لگ پئی،نہ چاہندیاں ہوئیاں وی قصائی دے ہتھوں برائیلر کُکڑی دی دھون چِرن مگروں ڈرمی وچ ڈگدی ویکھ لئی اک دم ڈرمی ہلن لگ پئی ۔ 
اوہدے وچ جیویں بھُچال آ گیا ہوے، اوہدے پھڑکن دی آوازکھڑکھڑکھڑکڑکڑکڑکڑکڑ؛؛؛؛ میرے کنیں پیندی رہی۔دو 
تن منٹاں مگروں ڈرمی وچ آیا بھچال بند ہو گیا تے اگلے چار پنج منٹاں چ قصائی نے مرغی ٹُکڑے ٹُکڑے کر شاپر چ پا کے ہتھ پھڑا دتی۔ 
اینے چِر وچ گھبراہٹ دِل توں دماغ تیکر پینڈا کر چُکی سی۔ 
ہتھ کنب رہے سن، انج لگ رہیا سی جیویں بچپن وچ ویکھے انسانی جُثیاں دے ٹوٹے ٹوٹے بوٹی بوٹی اکٹھے کر کے میرے ہتھ پھڑا دِتے ہون۔اک 
ڈر خوف اج فیر میرے شعور لا شعور اُتے بہہ رہیا سی گوشت والا شاپر پھڑیا تے کُجھ ہمت کر کے اوتھوں بڑی مشکل گھر اپڑیاگھر والی نوں واہوا ناراض ہو ک اکھیا ’’اج توں میرے نال چنگی نہیں کیتی ، مینوں پہلاں دس دیندی کسے ہور کولوں گوشت منگوا لیندا۔‘‘ 
’’ تُسی آپنے ایس ڈر نوں ختم کیوں نہیں کردےاج کوشش کیتی نا کیہہ کُجھ وی نہیں ہویاانج ای ڈر مُکے گا نا‘‘ تینوں لگدا اے کُجھ وی نہیں ہویا؟ کیہہ انج میرا ڈر مُک جائے گا؟میرا دماغ سُن ہو چکیاں ہے تے میرے جُثے وچ جان نہیں ہے۔۔۔۔میں 
خون نہیں ویکھ سکدا، لال رنگ توں مینوں نفرت ہے۔اپنے 
دماغ تے اکھاں اتے جمے لہو نوں کدی نہیں مکا سکیا تے نہ ڈر خوف مُکے گا۔۔۔‘‘ 
’’تہاڈیاں اکھاں سُرخ کیوں نیں اینیاں‘‘ اوس میری گل ٹوک کے بولی۔ 
میں وی شیشے وچ اکھاں ویکھیاں ، سچ مچ اوہناں وچ جیویں رت بھری ہوے، شیشا ویکھ کے میں اپنے آپ ہور ڈر تے خوف محسوس کرن لگ پیا۔اوہنے 
اپنا ہتھ میرے متھے تے رکھ کے مینوں حوصلہ دین لگی ۔ 
میری حالت ویکھ کے اوہ وی ڈری ہوئی سی۔ 
اوس میری ایہہ حالت اج پہلی دفع ویکھی سی۔ 
’’تُسی گھبراؤ نہ، میں ہاں نا تہاڈے نال تہاڈے کول۔۔۔‘‘ 
’’تینوں پتہ ہے راتی میں بہت ای ڈرؤنا خاب ویکھیا، اوہدے ڈر توں اجے باہر نہیں ساں نکلیا کہ ایس عذاب وچ پئے گیا۔اوس 
نوں اجے خاب سنانا شروع کیتا ای سی کہ اِ زور دار دھماکا ہویا جیویں بھچال آ گیا ہووے، چھت اُتے ڈگن لگی ہووے،بوہے باریاں تڑاک کر کے کھُل گئے، شیشے تڑک گئے۔ 
میں بھج ک باہر نکلیا ، اک پاسے اسمان اتے زمین ولوں اُٹھدا کالا شاہ دھواں ویکھیااچن چیت کُجھ سوچن سمجھن توں بِنا اودھر بھج پیا۔ 
دھماکے والی تھاں تے اپڑن وچ ویلے دا اُکا پتہ نہ لگااوتھے ہر پاسے انسانی اعضاء ، خون، لاشا، سڑے بھُجے کالے سیاہ ہوئے لاشاں دے ٹُکڑے۔ 
ادھ پچدھے جُثیاں ، بارُود دی بو تے تھاں تھاں کھلریا لہو ویکھ کہ دماغ ہور سُن ہو گیا۔ 
دِل بند تے کھُلیاں اکھاں نال بھیانک منظر ویکھدا رہیاپھٹڑاں دی چیک کُرلاٹ کناں وچ وج رہی سی۔ 
کُجھ سمجھ نہیں آ رہی سی کہ میں اوتھے کنج اپڑیا تے اوتھے کیہ کر رہیا ہاں۔۔۔۔۔۔بس 
چُپ چاپ کھڑا ہاں تے اک منظر اکھاں اگے ہے رتا رنگ لہو، لاشاں ،کالا دھواں، چھیتھڑے، چیکاں تے ہر پاسے کُرلاٹ۔۔۔۔ریسکیو 
والے تے امبولینساں آؤن لگ پیئاں ۔ 
زخمیاں نوں امبولنساں وچ پاپا ہسپتالاں چ لے جان لگ پئے۔کُجھ 
تفتیشی ٹیماں تے پولیس وی آؤن لگ پئی ۔تفتیشی 
ایجنسیاں دے بندے سڑک تے آل دوالے بڑی گوہ نال چھوٹے توں چھوٹا انسانی اعضاء تے ٹُکڑا پلاسٹک دیاں تھیلیاں وچ پا رہے سن۔ 
ایہہ کھلار تھوڑا وڈا سی تھوڑے دُور تے نیڑلے درختاں دیاں پرانبھلاں کالیاں ہو گیاں سن، تے اوہنا نال گوشت بوٹیاں چمبڑیاں ہویاں سن، سڑک اُتے کھِلریا لہو بارُود دے ساڑ نال لُک رنگا لگ رہیا سی۔ 
سڑک دے اِک پاسے چوک وچ میری نظر سکول وین اُتے پئی جیہدے نالوں ڈِگے ہوئے بستے مینوں جیویں واجاں ماررہے سن اوہناں وچ میرا بستہ وی لگ رہیا سی جیہڑا بچپن وچ پنڈ دے چوک وچ میرے موڈھے تے مناں مونہی بھارا ہو گیا سی بھج کے بستہ لبھ لیا ، نِرا بستہ ای نہیں سی اوتھے نال ای چھوٹے چھوٹے کالے رنگ دے سکول والے بُوٹ وی تے پئے سن جیہناں وچوں سجری رت چو رہی سی جیہدا رنگ نکڑما بارُود وی نہ بدل سکیا۔ 
اوس پوتر تے سجرے لہو دی ڈلہک تے گرمائش نے میرے دماغ تے اکھاں اُتے جمے خون نوں اجیہا سیک دتا کہ اکھاں کھُل گئیاں دل دی دھڑکن بحال ہوگئی، سنگھ وچ اڑی بچپن دی چیک باہر نکلی تے اکو چیک نال چیت اچیت اُتے جمیا خوں صاف ہو گیا، ساہ بحال ہو گئے میں اوس پرانے وَیری ڈر تے خوف ساہمنے ہک تان کھلوتاتے اوس دُشمن وَیری دی گِچی گھُٹ کے اوسے تھاں مار کے سُٹ دِتاجُرت تے طاقت نال پیراں تے سِدھا ہو کھلوتا سینہ تان کے دھون چُک کے اکھاں کھول کے گھُور کے ساہمنے تھوڑا اُتانہہ ویکھیانظر سِدھی ساہمنے سرکاری عمارت دے متھے اُتے پئیتے اکھاں اوس پرانی سرکاری عمارت دے متھے اُتے لگے گھڑیال اُتے جم گیاں جیہدیاں سُوئیاں رَتّ نال بھجیاں ہوئیاں تے انسانی جُثیاں دے چھوٹے چھوٹے ٹُکڑے اوہدے مُنہہ نال چمبڑے ہوئے دِس رہے سن۔ 
پہلا قدم آپ بیتی ’’بہی کھاتہ’’ وچوں لڑی کھول دو کہانی سورنی کہانی اماں لال بتی اعجاز بینکوئٹ حال دے نال والے کیفے ٹیریا وچ ٹھیک شامیں ست وجے اپڑ جانا تسیں میں اپنی دوست پریت نال ضرور آواں گی۔ 
اوہ تہانوں ملن دی بڑی چاہ رکھدی اے، اوہ اک تھیسز لکھ رہی اے اوہناں لوکاں بارے جیہڑے چرکے پنڈاں نوں چھڈ چھڈا کے آن شہراں وچ آباد ہوئے نیں ۔میں 
اوہنوں تہاڈے بارے دس کے پھس گئی آں اوہ واہوا دناں توں میرے مگر پئی ہوئی اے۔ 
اکھے میں اوہناں نوں ضرور ملنا چاہنی آں۔ 
اونتری نت میری جان وڈھ کھاندی اے تے میں کوئی نا کوئی بہانا لاکے گل کل تے پا دینی آں۔ 
بڑی کمینی ایں اوہجدوں کسے گل تے اڑ جاوے تے فر اوہنوں پورا کرن تیکر ہر واہ لاچھڈ دی اے۔بھاویں 
اوہنوں نقصان کیوں نہ اٹھانا پئے۔ 
خورے ون پونے سنجیدہ تے انوکھے کم کرن وچ اوہنوں کیہ سواد آوندا اے۔ 
تناں تھاواں توں اگے طلاق یافتہ اے۔ 
اکھے میں مرداں دی سائیکی نوں سٹڈی کر رہی آں بندہ پچھے سواہ سٹڈی کرنا ایں توں ایہہ تے کمینے لوکاں دا چج اے اک نال لائی تے سو نوں ودھائی۔ 
مینوں پہلے پہل ایس رولے چوں صرف پچھتاوے حرص تے ہوس دی بو آوندی سی۔ 
ایسے لئی میں اکثر آکھدی ہوندی ساں ۔بئی 
آپاں تاں ایس عشق دے رولے توں دور ای چنگے۔ 
بھلا ایہہ وی کوئی محبت ہوئی تسیں تے کردے او‘ اگلے دا پتہ نہیں اسیں مشرقی عاشق وی نا بس نرے چھپڑ دے ڈڈو آں۔ 
ساڈے ساریاں دے موہ دی کہانی وی عجیب اے۔ 
ساڈی پریم کتھا اکھاں توں شروع ہوندی اے تے ہونٹھاں تک آن توں پہلاں ای پگ جاندی اے تے فیر باقی ساری عمر اسیں کوسدے رہنے آں اپنے لیکھاں نوں۔ 
انج ہوجاندا نا فر تے سبھ کجھ ساڈے حق وچ سی۔ 
نہیں ایسراں نہیں اوسراں‘ اِنج نہیں اُنج۔۔۔۔ 
ویسے بندے نوں کوئی وی اجیہا کم نہیں کرنا چاہیدا جیہنوں کرن پچھوں پچھتا نا پوے۔ 
تسیں پہلاں ای سوچ وچار کے پیر پٹو چنگی طرحاں چانچ پڑتال کرو اگلے دی کہ جیہنوں تسیں پیار کردے او اوہ وی تہانوں چاہندا اے کہ نہیں۔ 
اوہدا کیہو جیہے لوکاں نال بہن اُٹھن ایں۔ 
اوہدا تہاڈے نال رویہ کنج دا اے۔ 
افسوس ساڈے ایتھے عاشقاں دا کنسیپٹ ای ہور اے۔ایہناں 
دے فلسفے مطابق ایہہ جیہنوں چاہندے نیں اوہدے نال ایہناں دا ویاہ وی ضروری اے۔ 
بئی ہر کڑی منڈے دے رشتے دا انجام ویاہ اِی نہیں ہوندا ۔کیہ 
دوست بن کے زندگی نہیں گزاری جا سکدی۔ 
قسمے میری زندگی وچ تسیں پہلے تے واحد اوہ مرد او‘ جیہناں نال میں ہر گل فری ہینڈ تے فرینکلی کر لینی آں۔ 
تہاڈی میرے نزدیک آن دی مین وجہ تہاڈا سبھاء، تہاڈیاں گلاں‘ تہاڈے وچار ‘تے تہاڈی چو ا ئس اے۔ 
تسیں عام لوکاں وانگ نہیں سوچدے، نہ ای اوہناں وانگ لالچی تے حرصی او۔ 
تہاڈے وچ اناء وی اے تے پختہ ارادی قوت وی۔ 
ایسے وجہوں تے جدوں وی ٹائم ملدا اے میں تہانوں ملن لئی آپ تہاڈے آفس آجاندی آں۔ 
تہانوں پتا ای اے اجکل میرے باس انگلینڈ توں آئے ہوئے نیں۔ 
کمپنی کافی لاس وچ جارہی اے۔ 
دیر تک میٹنگز اَتے چوکھا کم کرنا پئے رہیا اے اج کل۔ 
جنی محنت سانوں پہلاں اک ہفتے وچ کرنی پیندی سی ہن اونی اک دن وچ کرنی پیندی اے۔ 
رب جان دا اے سر کھُرکن دی ویہل نہیں ۔ 
کم چھڈ وی نہیں سکدے، کہ ایس توں اچھا کدھرے لبھنا نہیں۔ 
نالے اپنے چنگے دناں وچ ایسے ای فرم نیں سانوں فلیٹ‘ کار، اضافی الاؤنسزتے میڈیکل جیہاں انمول سہولتاں دتیاں تے ہن اوہدے تے مندے دن آئے نے تے اسیں کیوں اکھاں پھیر لیے اوہتوں۔ 
سانوں ہر صورت وچ اوہدا ساتھ نبھانا چاہیدا اے۔ 
کیونجو ساڈے مندے حالاں وچ سانوں سہارا دین والی وی ایہہ کمپنی ای سی۔ 
کمال کردے او، تسیں وی۔۔۔پل 
وچ اینا خرچا چھڈیا اے۔ 
ایہہ کیک کس خشی وچ۔۔ 
۔ 
اوہو۔۔۔ 
تہانوں پتہ نہیں میں اک ورھے دے گزر جان تے حیاتی چوں اک ہور سال مکن نوں سیلی بریٹ نہیں کردی۔ایہہ 
سالگرہ وغیرہ تے امیر لوکاں دے چونچلے ہن ۔اسیں 
مڈل کلاس دے لوک کیوں اجیہے جھکڑاں وچ پئیے۔ایہہ 
نری فضول خرچی اے ایس توں ودھ ہور کجھ نہیں ایہہ وی ساڈے اپنے ہتھ وس اے بئی اسیں جناں چاہیے اپنا خرچ ودھا لیے تے جناں چاہے گھٹا لیے۔۔۔ 
چلو جے تسیں ہن منگوا ای لیا اے تے فر کٹ وی لینے آں ایہنوں ہاہاہاہاہاہاہا۔۔۔ 
لگدا اوہ اج نہیں آئے گی اوہ اپنے آپ نال ای جھگڑدا اے۔ 
ہو سکدا اے کم دا برڈن ہووئے اجے دفتروں ای نہ نکلی ہووئے۔پر 
آپ ای تے اوہنے مینوں آکھیا سی تسیں ٹھیک ست وجے اپڑ جانا بینکوئٹ حال دے نال والے کیفے ٹیریا چنیڑلے کیفے ٹیریا وچ میں اپنی دوست پریت نال آواں گی۔ 
تہانوں ملن کان پر ہن تے رات دے دس وج گئے نیں ہن تک تے اوہنوں آ جانا چاہیدا سی۔ 
کیوں نا اوہنوں فون کرکے پتا کیتا جاوے۔ 
اوہ فٹا فٹ پاؤچ چوں موبائل کڈھدا اے۔ 
ایس توں پہلاں کہ اوہ نمبر ڈائل کردا رب سببی اوہنوں اوہدی ای کال آگئی جیہدی اوہنوں اُڈیک سی ’’ہیلو۔۔۔۔‘‘ 
کامران میں اقصیٰ بول رہی آں‘‘ ’’توں اجے تک آئی نہیں میری جان‘‘ ’’سوری یار میں اج نہیں آسکاں گی۔ 
اچانک انگلینڈ توں کجھ کسٹمر ساڈے ایتھے دورے تے آئے نیں۔ 
میں ایس ویلے اوہناں دے نال ای پریت نوں میں فرکل دا آکھ دتا اے۔ 
کل نوں آپاں ضرورملاں گے ہر صورت وچ جومرضی ہو جاوے۔پر 
اج لئی سوری۔۔۔۔ 
۔۔او 
کے۔‘‘ 
اوہ مونہہ وچ بڑبڑاندا موبائل نوں مڑ پاؤچ وچ پاندا ہویا بیرے نوں اپنے ول آن دا اشارا کردا اے۔ 
’’جی صاب جی۔۔۔‘‘ 
’’ اک کپ کافی ۔۔۔ذرا 
لائٹ جیہی‘‘ ’’ سر۔۔۔میں 
ہنے لے کے آیا‘‘ ’’سربس اینا ای کہ ہور کجھ وی ‘‘اوس بیرے نے اوہتوں پچھیا ’’بس اینا ای کافی اے۔ 
‘‘ اوہ ایہہ آکھ کے اپنا دھیان کسے ہور پاسے لان دا جتن کردا اے۔ 
ساہویں ٹی وی تے چل رہی فلم اوہدی توجہ دا مرکز بن دی اے۔ 
اک موٹی تازی عورت محلے دی کسے سمارٹ جیہی سوانی نال جھگڑ رہی اے۔ 
’’منحوس عورت نا ہو تو۔۔۔ 
تمہارے مونہہ میں خاک۔۔۔۔ 
بھلا میری بیٹی کیوں طلاق لے گی۔ 
وہ تو اپنے گھر میں ہشاش بشاش بس رہی ہے۔ 
اس کا خاوند اتنا خیال رکھتا ہے اُس کا۔ 
اوپر سے ساس سسر اتنے اچھے ہیں۔ 
بئی وہ کیوں لے گی طلاق۔ 
تمہاری نرگس خواہشمند ہوگی اس منصب پہ فائز ہونے کو‘ احمق کہیں کی۔۔۔نامعقول 
عورت۔۔۔۔‘‘ 
اوہنوں یک دم انج لگا جیویں اوہدے سر وچ کسے نے زوردی وٹا دے ماریا ہووئے۔تے 
اوہدے سر وچوں خون دے فوارے چھٹ رہے ہون۔ 
’’نہ بیٹا۔۔۔ 
طلاق ایس مسئلے دا حل نہیں۔ 
توں پڑھیا لکھیا ایں۔ 
تھوڑا سوچ وچار کے پیر چک۔ 
گھر وسایاں ای وسدے نیں۔ 
میں من دا توں اپنی جگہ ٹھیک ایں۔ 
پر انج تے نہیں نبھنی تہاڈے دوہاں چوں اک نوں تے لفناں ای پوے گا۔ 
تہانوں انج نکیاں نکیاں چھوٹیاں چھوٹیاں گلاں تے نہیں لڑنا چاہیدا۔‘‘ 
ایس توں پہلاں کہ کافی لین گیا منڈا پرتدا اوہدے سسر دے وچار اوہدے اگے ہک تان کے کھلوگئے۔ 
’’میں من دا ساڈی کڑی کجھ ناسمجھ اے۔ 
ذرا کاہلی طبیعت دی اے۔ 
پر دل دی ماڑی نہیں۔ 
میرا پت ٹھرہمے نا ل سوچ ذرا۔۔۔ 
میرے جڑے ہتھاں ول ویکھ۔ 
میں جدوں تینوں دھی دتی سی۔ 
میں تے اودوں ای تیرے ساہویں متھا ٹیک دتا سی۔ 
بئی جیہنے کسے نوں اپنے جگر دا ٹوٹا دے دتا، مگر پچھے کیہ رہ گیا۔ 
تینوں پتا ای اے میری تے جند جان ای اوس وچ اے۔میرا 
کیہڑے ہور چار پنج ہے نیں۔ 
ایہہ اکو اک تاں ہے۔۔۔۔‘‘ 
اپنے اِی گھر دی حالت نال جدوں اوہدا سامنا ہویاتے پھاوا جیہا ہوگیا۔اینے 
چر وچ منڈا کافی لے کے ٹیبل تے آگیا۔ 
’’لوو صاب تہاڈی کافی‘‘ اوہ ٹیبل تے ٹرے رکھدیاں ہویا بولیا ’’شرافت دی وی کوئی حد ہوندی اے۔ 
تینوں کدوں دا آڈر دتا ہویا اے۔ 
ہن آگیا ایں ادھے گھنٹے پچھوں۔۔۔ 
لوو صاحب کافی۔ 
انج کم نہیں چلدے میرا چن۔ 
دنیا بوہت فاسٹ ہوگئی اے۔ 
جنی دیر وچ توں چاہ لے کے بوہڑیا ایں۔اینے 
چر وچ اگلے اک ڈرون حملہ کر کے اگلے لئی تیار بیٹھے ہوندے نیں۔‘‘ 
’’سوری صاحب۔۔۔۔تھوڑی 
دیر ہوگئی۔ 
تہانوں پتا ای اے اَج کل گیس دی لود شیڈنگ۔۔۔۔‘‘ 
ایس توں پہلاں کہ اوہ اپنی گل پوری کردا ۔اوہنوں 
ہور تپ چڑھ گئی۔ 
’’کیہ لوڈشیڈنگ۔۔۔تسیں 
اوہدا کوئی آلٹرنیٹو رکھ لوو۔ 
کاروبا رانج نہیں چلدے۔ 
گل گل تے سرکار نوں طعنے دینا عقل مندی نہیں۔ 
پہلاں ووٹ دین لگیاں ویکھیا کرو کہ جیہنوں چنن لگے آں۔ 
اوہ ایس لائق وی ہے کہ اوہنوں چنیا جاوے۔‘‘ 
’’صاحب جیکیوں کسے ہور دا غصا وچارے بال تے کڈھی جاندے او۔‘‘ 
اک بھارے جیہے وجود والا بھائی ذرا گرما گرمی ویکھ کے کاؤنٹر توں سدھا اوہناں ول ای آگیا‘‘ ’’چیمہ صاحب ایہہ باؤ ہوریں ایویں میرے تے تپے ہوئے نیں۔ 
میں دسیا وی اے کہ لوڈ شیڈنگ وجہوں ذرا کویل ہوگئی۔ 
پر۔۔۔۔‘‘ 
’’صاب جی ایس وچ بال دا تے کوئی قصور نہیں ۔‘‘اوہ 
بھارے وجود والا بھائی بولیا ’’ایہدا تے قصور ای کوئی نہیں جناب دوشی تے میں واں جیہڑا اج ایس کیفے ٹیریا وچ آوڑیا۔ورنہ 
ایدھر نوں مونہہ کون کردا اے۔‘‘ 
’’اسیں تہانوں کیہڑا پاٹے کونے والی چٹھی گھلی سی کہ ہنے ایتھے اپڑو،ایتھے ارجنٹ تہاڈی بڑی لوڑاے ۔تسیں 
اپنی لوڑ نوں ای آ ئے او جی‘‘ ’’ویکھو تسیں حدوں ودھ رہے او۔۔۔ 
‘‘ ’’ کیہڑیاں حداں اوئے۔۔۔ 
جیہڑیاں توں توڑ رہیا ایں۔ 
تیرے نال پیار نال گل کررہے آں تے توں اگوں ہور دی ہور ای سنائی جارہیا ایں۔ 
اکھے ورنہ ایدھر کون مونہہ کردا اے۔ 
چل دفعہ ہو جا ایتھوں سانوں تیرے جیہے گاہکاں دی لوڑ ای نہیں ۔‘‘ 
’’توں میرے توں چپیڑاں نہ کھا بہیں ۔‘‘اوہنوں 
وٹ چڑھیا ’’ایڈا توں ناڈو خاں۔۔۔ 
ہتھ تے لا کھاں۔۔۔۔‘‘ 
مسئلہ ہور گرما گرمی دی شکل اختیار کرن والا سی۔ 
پئی نالدے ٹیبل توں تن جنے اُٹھے اک نے اوہنوں تے دوجے اوس بھارے جیہے بندے نوں اپنیاں باہواں دے کلاوے وچ لے کے سائیڈ تے کرن دی کوشش کیتی۔ 
اوہناں چوں اک بول ای پیا ’’چھڈو بھرا جی لڑائی وچ کیہہ رکھیا اے ‘‘ ’’ چھڈ یارمیں ویکھ تاں لاں ایہنوں وڈے ناڈو نوں ایہہ کیویں ہتھ لاوندا اے مینوں ‘‘بھارے وجود والا بھڑکیا ’’میں تیریاں ناساں وی بھن دینیاں نیں توں چپیڑاں دی گل کردا ایں ۔‘‘ 
اوہ فرگرجیا ’’او جان وی دیو سر جی تسیں تے کسے پڑھے لکھے خاندان دے لگدے او۔ 
تہانوں لڑائی زیب نہیں دیندی۔‘‘ 
اوہناں تناں جنیاں چوں اک نے اوہنوں صلاح دتی خیر جیویں کیویں اوہ اوتھوں جان چھڑا کے نکلیا اگلے کجھ پلاں تائیں اوہ بینکوئٹ حال والے موڑ تے سی۔ 
جتھے ٹریفک دا واہوا رش سی اوہ وی سگنل تے لال بتی بلدی ویکھ کے کھلو گیا ۔اوتھے 
ای اک آواز اوہدے کنیں پئی جیہڑی نال والی کار وچ وج رہے غلام علی دے سونگ دی سی ’’میرے شوق دا نہیں اعتبار تینوں آ جا یار لکھ وار آجا۔۔۔۔‘‘ 
نہ میں پؤن نیلم احمدبشیر میں تے میری ہمسائی آصفہ اکٹھی بیٹھی چاء پی رہیاں سن کہ اچانک بجلی چلی گئی۔ 
ائیر کنڈیشنڈ ٹھنڈا یخ کمرہ انج گرم ہون لگا جیویں کسے تنور وچ اساں جھاتی مار کے اوہدی گرم ہوا دا مزا چخ لیا ہووے۔ 
’’چلو باجی، فیرچل کے بازار توں کجھ سودا ای لے آئیے۔ 
آصفہ بولی تے اسی دونوں اٹھ کے بازار ول ٹرپئیاں۔ 
ساڈی گڈی اجے شروع دی دکاناں کول ای پہنچی سی کہ اک تھاں دے لوکاں دا اکٹھ ویکھ کے اسی رُک گئیاں۔ 
کیہ ہوئیا؟ اسی کول کھلوتے لوکاں کول سوال کیتا تے آپ لوکاں دی اکھاں دا پچھا کردے ہوئے اُتے نوں ویکھن لگیاں۔اک 
میدان وِچ بجلی دااک اُچّا تِکون ٹاور کھلوتا سی جیہدے ول سب ویکھی جا رہیے سن۔ 
اُتے ول نظر دوڑائی تے انج لگا مکڑی دے جال وِچ اک پتنگا پھنسا ہوئیا اے۔ 
ہائیے ربا۔ 
ایہہ کیہ ہوئیا؟ میں تے آصفہ نے افسوس کر دے ہوئے اک بندے نوں سوال کیتا۔ 
اوہ جی۔ 
لائن مین تے بجلی والا۔۔۔کرنٹ 
لگ گیا اے تے اتے ای ۔۔۔اوہنوں 
گل مُکانی مُشکل نظر آندی پئی سی۔ہائے 
ہائے۔۔۔میں 
سینے تے ہتھ رکھ لیا۔ 
ہورے ہُنے ایسے کارن بجلی چلی گئی سی مینوں خیال آیا۔ 
وچارے کدی کدی اپنی جان تے وے کھیڈ جاندے نیں تے ساہنوں خیال تک نہیں آندا۔ 
میں آصفہ نوں کہیا۔ 
’’آپی تُسی تے اُتے ول نہ ای ویکھو۔ 
مینوں تہاڈی حساس طبیعت دا پتہ اے تسی خیر ساری راتی جاگو تے تے گولیاں پھکّو گے ۔ 
اوہ کہن لگی۔ 
ہورے میرا دل جیویں مُٹھی وچ آگیا سی۔ 
میں اوہدی گل تے دھیان ای نہیں دِتا۔ 
ویکھدے ای ویکھدے واپڈا محکمے دای اک لمی جیہی سیڑھی والی گڈی تھلے آکے کھلو گئی تے اک دوجا لائن مین اپنے ساتھی دے بے جان جسم نوں تھلے لاہن واسطے اُتے ول چڑھن لگا۔ 
میں سوچیا ، وچارا سویرے نہا دھوکے گھروں تیار شیار ہوے کم تے نکلیا ہووے گا۔ 
ووہٹی نے رات تے بجے ہوئے سالن نال پراٹھا بنا کے دِتا ہووے گا۔ 
اوہنوں گھروں ٹور دے ویلے اوس تتڑی نوں خیال وی نہ آیا ہووے گا کہ میں ایہنوں ہن اینی اُنچائی تے پہنچیا ہوئیا ویکھیاں گی کہ میرا ہتھ وی اوس تک اپڑ نہ سکے گا۔ 
خورے اوہدے بچے سویرے سکول جان توں پہلاں اوہنوں گھٹ کے جپھی پائی وی ہووے گی کہ نہیں۔ 
اوہ بجلی دے اچے لمے کھمبے تے کِرلی وانگ چڑھدا گیا ہونا اے تے اوہنوں ایہہ خبر تھوڑا ای ہووے گی کہ ہن اوہ اک پتنگا بن کے ٹاور دے جنگلے وچ پھنسیا رہ جائے گا تے اوہدے ساہ وی سارے دے سارے ای مُک جاون گے۔ 
سوچ سوچ کے میرا مغز پاٹن لگا۔ 
لاش جد گھر اپڑے گی تے اوہدے گھر والے کنے حیران تے پریشان رہ جاون گے۔ 
کنج اپنے مونہہ تے چپیڑاں مارن گے تے اپنے جھاتے کھلار کے چھاتی نوں کُٹن گے۔ 
ویسے واپڈا والے اوہدے گھر جاکے تعزیت دے ضرور آن گے۔ 
نال مالی امداد دا چیک وی بیوہ نوں لبھے گا۔ 
وڈے جیہے افسر دی بیوہ نوں چیک پھڑاندے تصویر آوے گی۔ 
ویسے ایناں افسراں توں علاوہ بطور اک ذمہ دار شہری میرا وی تے فرض بندا اے کہ میں اپنے حِصے دی ذمہ داری چُکاں، ایس غریب دے بال بچے دے سِر تے ہتھ رکھاں۔۔۔۔۔۔ایہہ 
سوچ کے میں اپنی ہمسائی آصفہ نوں آکھیا۔ 
’’کل اسی دوویں ایس بندے دے گھر جاکے ایس دی بیوی نوں کجھ دے دِلاکے آواں گے۔ 
’’باجی اج ای کیوں نہ آ صفہ وی جذباتی ہوکے بولی۔ 
’’نہیں نہیں اج تے اوتھے قیامت مچی ہووے گی۔ 
اک دو دن بعد جاواں گے رش گھٹ جائے گا تے سکون نال گل ہوسکے گی۔ 
‘‘ میں جواب دِتا۔ 
’’پر اوہدا گھر اسی کیویں لبھاں گے؟ آصفہ بولی۔ 
’’بھئی واپڈ دے دفتر جاکے پتہ کر لواں گے۔ 
اینی تکلیف تے ساہنوں چُکنی پوے گی نا۔ 
’’میں اوہنوں سمجھایا تے اسی دوویں وی لوکاں دے نال تماشہ ویکھن لگیاں۔ 
تھوڑی ہی دیر وچ وچارے پتنگے دے بے جان جثے نوں رسیاں پاکے تھلے لاہ لیا گیا۔ 
تھلے کھلوتے لوکاں وچ تھر تھلی مچ گئی۔ 
رولا جیہیا پے گیا۔ 
لوکی لاش ویکھن نوں پروانیاں وانگ اتے ڈگن لگے۔ 
اسیں دونواں نے مونہہ لکا کے باقی دی خریداری کیتی تے فیر اداس دلاں نال واپس آگئے۔ 
سارا دن اوہی نظارہ اکھاں اگے گھمدا رہیا تے کلیجے وچوں ٹھنڈے ٹھنڈے ساہ نکلدے رہیے۔ 
ایہہ ویکھ کے بڑی حیرت ہوئی کہ اگلے دیہاڑے اخبار وچ نہ تے اوہدی کوئی خبر چھپی تے نہ ای تصویر ، اک دو دن بعد اسی سوچیا کہ اوہدے گھر جائیے تے جاکے کجھ مدد کرئیے پر فیر واپڈا دے دفتر جاکے اوہدا پتہ لانا تے معلومات لینا بڑا اوکھا لگا۔ 
گرمی وی بہت تیز سی سوچیا واپڈا والیاں نے کجھ نہ کجھ تے دے ہی دِتا ہووے گا۔ 
اج ایس واقعے نوں کئی مہینے لنگھ گئے نیں۔ 
آصفہ ٹھیک کہندی سی۔ 
اپنی احساس طبیعت تے نازک دل دی وجہ نال میں ایس واقعے نوں سچی مُچی ذہن وچوں کڈھ نہ سکی ہاں۔ 
جد وی بازار جانی آں۔۔۔۔۔۔اکھاں 
اوس بجلی تے ٹاور دی سب توں اُتلی منزل تے ضرور جا ٹِکدیاں نیں، اک پتنگا جنگلے وچ پھنسیا نظر آندا اے تے دل کنب جاندا اے۔ 
ہائے ہائے وچارا۔۔۔کیویں 
عوام دی خدمت وچ ماریا گیا ۔ 
روز سوچنی آں۔۔۔اج 
اوہدے گھر جانی آں۔۔۔اج 
جانی آں۔۔۔پر 
ویلا ای نہیں ملدا۔ 
کدی کجھ تے کجھ۔ 
کدی کوئی کم تے کدی کوئی کم۔۔۔سچ 
آکھدے نیں۔ 
ساہ مُک جاندا اے پر دنیا دے کم نہیں مُکدے۔ 
کجھ تواریخی گُنجھلاں اکرم شیخ کجھ تواریخی گُنجھلاں حافظ غلام مرتضیٰ قصوری تے اوہناں دے دو شاگرد، بُلھّے شاہؒ تے وارث شاہؒ زباناں نوں پڑھن پڑھان تے تعلیم دا حصہ بناون نال تاریخ نوں رہتل تے وسیب دیاں اکھاں نال ویکھیا تے پرکھیا جا سکدا ے پرساڈے ہاں زبان تے اک ایسا ممنوعہ علاقہ اے جس وچ کسے نوں کھلے بوہے جان دی اجازت اے تے نہ ایہدے بارے کوئی گل ای کر سکدا ے۔ 
ایہوای کارن ہے کہ ایتھے بہت ساریاں تواریخی گلاں گنجھل وچ پئیاں ہوئیاں نیں جس پاروں پنجاب دی تاریخ دے پورے سچ سامنے آئے تے نہ صوفیاں دی حیاتی بارے کوئی چنگی تے پکی جانکاری ای سامنے آسکی اے۔ 
ایسے لئی ایہنوں اتفاق یاں ویلے دی اک سانجھ آکھ کے پروکھے نہیں کیتا جا سکدا۔ 
ایہدے اتے سیانیاں تے کھوجیاں نوں گوہ گیان کرن دی لوڑ ہے کہ پنجاب دے دو وڈے تے عظیم شاعر ویلے دے کجھ اگانہہ پچھاں ہونے دے باوجود اک ہی شہر وچ رہے۔ 
اک ای مدرسے وچ تعلیم حاصل کیتی اکو ای استاد دے شاگرد رہے۔ 
پر دوہاں نے اک دوجے بارے کوئی گل نہیں کیتی۔ 
خاص طور تے وارث شاہ جیہڑے بلھے شاہ توں کوئی چالیہ ورھے مگروں ہوئے بلھے شاہ بارے کوئی ذکر کرنا وی پسند نہیں کیتا۔ 
حالاں بعد وچ آن تے جونیئر ہون پاروں اوہناں دی ایہہ بہتی ذمہ داری بن دی سی کہ اوہ اپنے پیش رو تے سینئر دی سلاہنا کردے۔ 
ایہہ گل وی ٹھیک اے کہ وارث شاہ نوں اپنے فن دی اچیائی تے وڈیائی دا پورا احساس سی ایہدا اوہ ذکر وی کردا ہے اگے ہیر نہ کسے نے کہی ایسی شعر بہت مرغوب بنایا ای یاں فر۔۔۔۔۔۔۔۔۔ 
پرکھ شعر دی آپ کرلین شاعر گھوڑا پھیریا وچ نخاس دے میں ایسے لئی اوہ کسے ہور شاعر دا ذکر وی نہیں کردا۔ 
پر بلھے شاہ دی تے گل ہور سی۔حالاں 
ایہہ وی آکھیا جا سکدا ہے کہ اوہناں نوں ہور کسے دی نہیں مقبل دی سلاہنا تے ضرور کرنی چاہیدی سی جیہناں دے قصے نوں آئیڈیل بناکے اوہناں ایہہ قصّہ نویں سرے توں جوڑ کے وکھایا یاراں آکے آن فرمائش کیتی قصہ ہیر دا نواں بنائیے جی ایس پچھوکڑ وچ وی اوہ اک مان داشکار نظریں آوندے نیں ایہدے اتے ہور پکھوں وی گل ہووے گی اصل گل تاں ایہہ ہے کہ وارث شاہ ہوری جدوں قصور تعلیم حاصل کرن آئے حافظ غلام مرتضیٰ ہوراں دے مدرسے وچ داخل ہوئے تاں اوہناں دی عمر کوئی پندراں ویہہ ورھے تاں ہووے گی۔ 
تے فیر ڈاکٹر فقیر محمد فقیر دے آکھن موجب اوہ ہیر دا قصہ لکھن مگروں وی قصور آئے تے اوہناں ایہہ قصہ اپنے استاد مخدوم غلام مرتضیٰ ہوراں نوں سنایا جنہوں سن کے اوہناں آکھیا منج دی رسی وچ موتی پرو لیایا ایں اک ہور تھاویں ایہہ گل تھوڑے جہے وکھرے اکھراں وچ لکھی ہوئی اے۔ 
وارث شاہ دا ایہہ قصہ سن کے مخدوم ہوراں اتے حال تے مستی والی کیفیت حاوی ہوگئی تے فیر اوہناں آکھیا منج دی رسی وچ موتی پرولیایا ایں ،گل ایہہ ہے کہ وارث شاہ جدوں قصور وچ تعلیم حاصل کرن آئے تے اپنے مامے دے گھر رہے۔ 
ایہہ عرصہ دوچار یا پنج سال ضرور ہووے گا۔ 
تے فیر ایہہ اوہناں دی بھرویں جوانی دا ویلا ای نہیں سگوں ایہہ زمانہ اک پڑھیار داوی ہے جس وچ علم دی طلب تے بہتا کجھ جانن دی کھیچ وی زیادہ ہوندی اے۔ 
کیوں جے تعلیم مکمل کرن مگروں اوہ پاکپتن گئے تے فیر واپسی تے ملکہ ہانس وچ مسیت دے امام وی بنے۔ 
اوہناں لوکاں نوں نمازاں وی پڑھائیاں تے بھاگ بھری نال عشق وی کیتا ہیر دا اوہ قصہ وی لکھیا جس بارے اوہناں دے استاد آکھیا سی کہ منج دی رسی وچ موتی پرولیا ایں وارث شاہ قصور وچ کناں عرصہ رہے ایہدے بارے کوئی پکی گل سامنے نہیں آوندی پر ایہہ گل پکی اے کہ ایہہ بلھے شاہ دے تصوف فن تے حیاتی دی ٹیسی دا زمانہ سی۔ 
شریف صابر تے ہور دوجے کھوجی ایس گل اتے سانجھ کردے نیں کہ وارث شاہ دا جنم وچ ہویا جد کہ بلھے شاہ دا جنم وچ ہوئیا۔ 
وارث شاہ جے ورہیاں دی عمر وچ وی تعلیم حاصل کرن قصور آئے تاں اوس ویلے بلھے شاہ اپنی عمر دیاں سٹھ بہاراں ویکھ چکے سن تے اوہ اوس ویلے حیات سن۔ 
جیتے رہوے کہ بلھے شاہ دی وفات قبر دے کتبے موجب وچ ہوئی اے جدوں کہ بہت سارے لوک ء وی کہندے نیں۔ 
آس بورن دا کہنا اے کہ اوہناں وچ موت نوں سینے لایا۔ 
پر ایہہ گل پکی لگدی اے کہ وارث شاہ ہوری جیہڑے ویلے قصور آئے اوس ویلے بلھے شاہ جیوندے سن۔ 
اوہناں دے کلام دی وی چرچا ہوچکی سی، اوہناں دا رہن بہن وی متنازع سمجھیا جاندا سی، اوہناں دا ساہوے تے سوہے پاکے گھنگرو بنھ کے ٹرنا پھرنا وی کوئی چنگی اکھ نال نہیں سی ویکھیا جاندا تے فیر سب توں ودھ ایہہ کہ حسین خان دی بھین دا بابے ہوراں دی سیوا وچ حاضر ہونا جیہنوں کجھ لوک عشق دا ناں وی دیندے نیں، فیر قصور دے حاکم پٹھاناں دا بابے نوں کٹ مار کرنا تے کئی واری شہروں کڈھ دینا ، فیر پرت کے آجاناایہہ ایسیاں بدنامیاں سن قصور دے لوکاں وچ عام سن۔ 
حیرانی والی گل اے کہ ایہہ ساریاں بدنامیاں تے رسوائیاں وارث شاہ دے من وچ کوئی تجسس پیدا نہیں کردیاں۔ 
وارث شاہ اک بدنام صوفی تے شاعر نوں ملن اوہنوں ویکھن یاں فیر اوہدے نال ملاقات دا کوئی جتن نہیں کردے۔ 
ہوسکدا اے کوئی ملاقات ہوئی ہووے۔ 
یا راہ جاندے ٹاکرا وی ہویا ہووے۔ 
پر حیرانی والی گل تاں ایہہ ہے کہ وارث شاہ اپنے سارے کلام وچ کدھرے ایس دا کوئی ذکر نہیں کردے۔ 
مینوں ایس گل وچ تاں کوئی شبہ نظر نہیں آوندا کہ حافظ غلام مرتضیٰ ہوراں دے دوویں شاگرد اک دوجے نال فکری سانجھ نہیں رکھ دے۔ 
اک مسیت دا امام بن جاندا ے تے دوجا گھنگھرو بنھ کے عشق عشق کرن لگ پیندا اے۔ 
وارث شاہ ایہہ اعتراف تے کرادا ہے کہ ’’عشق پیر فقیر دا مرتبہ اے‘‘ پر آپ اوہدے توں دور رہندا اے خورے ایسی لئی کہ اونہوں پتہ اے کہ ’’مرد عشق دا بھلا رنجول میاں‘‘۔ 
وارث شاہ دے ہاں عشق شریعت دی انتہا ہے تے بلھے شاہ دے عشق وچ رب لامعبود ای نہیں لاموجود تے لا مقصود اے۔ 
وارث شاہ دے تعلیم حاصل کرن مگروں پاکپتن بابا فرید دی حاضری توں ایہہ گل وی آکھی جا سکدی ہے کہ اوہناں دا جھکا چشتی سلسلے ول سی جیہڑے بھاویں سماع سن لیندے نیں پر عام طور تے شرع شریعت توں باہر نہیں جاندے۔ 
بلھے شاہ اپنے مرشد راہیں قادری تے دادا مرشد پاروں شطاری سن۔ 
پر سچی گل تاں ایہہ وی ہے کہ اوہناں اتے شطاریاں دا اثر زیادہ سی، شطاریاں دے موڈھی بایزید بسطامی سن جنہاں دے سب توں زیادہ شطحات مشہور نیں۔ 
انج وی بلھے شاہ دے آئیڈیل منصور حلاج تے سرمد شہید نیں جدوں کہ وارث شاہ دے آئیڈیل مخدوم جہانیاں تے اوہ پیرنیں جیہڑے رانجھے دی ہر اوکڑ وچ آکے مدد کردے نیں۔ 
وارث شاہ امام مسجدوی بن دا ہے تے طریقت بارے وی کھلھ کے وچار کردا ہے جس دا اس دے کلام وچ کئی تھاواں تے وکھالا وی ہندا اے۔ 
سگوں قصے دے اخیر وچ جیہڑا اوہ روح قلبوت دا جھیڑا کردا ہے اوہ قصے نوں طریقت وچ ڈھالن دی ہی اک ارادی کوشش نظریں آوندا ہے۔ 
پر اوہنے قصے دے وچالے وی کئی تھاواں تے روح تے قلبوت دی گل کیتی اے جیہڑی بعض لوکاں موجب بعد دی رلت وی ہو سکدی اے۔ 
جے اوہ ایہہ کم نہ وی کردا تے کہانی پوری سی۔ 
پر سوال تاں ایہہ وی ہے کہ اوہنے ایہہ رلت کیہڑے سماجی ڈراویاں توں کیتی۔ 
کدرے اوہ بلھے شاہ دے حالوں وں تے نہیں ڈرگیا سی۔ 
بہرحال جے ڈونگھی اکھ نال ہیر دی کہانی نوں ویکھیا جائے تے اوس پچھوکڑ وچ وارث شاہ دے وچاراں دا ویروا کیتا جائے تاں روح تے قلبوت دی اوہ کہانی جیہڑی قصے دے اخیر وچ وارث شاہ بیان کردا ہے اوہ ساری دی ساری شریعت دی کہانی اے تے وارث شاہ ہوری وی شریعت دی حمایت کردے وکھالی دیندے نیں۔ 
اوہناں نہ تے بلھے شاہ وانگوں فکری نابھری کیتی تے نہ اوہدا بھرویں تے دبنگ لہجے وچ ہوکا ای دتا۔ 
سگوں وارث شاہ دا رویہ مذہبی پچھوکڑ وچ بہت زیادہ محتاط نظریں آوندا ہے، اوہ ہر قدم پھوک کے رکھداہے جس توں اک اشارہ ایہہ وی ملدا ہے کہ اوہنوں بلھے شاہ اتے ہون والے فکری ظلماں دا پورا احساس سی تے اوہ آپ کسے اوکڑ وچ نہیں پینا چاہندا سی۔ 
وارث شاہ دی مڈھلی تعلیم وی بھاویں اوسے مدرسے وچ ہوئی جتھے بلھے شاہ پڑھیا سی پر دوواں دے فکری رجحان وچ زمین اسمان دا فرق اے۔ 
وارث شاہ تعلیم حاصل کرن مگروں بابا فرید دے مزار اتے حاضری دین جاندے نیں تے اوہناں توں روحانی رہنمائی حاصل کردے نیں جہیڑے اک سدھے سادے مسلمان صوفی نیں۔ 
وارث شاہ بلھے شاہ وانگوں مست الست ہوندے نیں تے نہ تصوف دی مڈھلی لوڑ ہیٹھ دنیا ویکھن نکلدے نیں تے نہ مرشد دی بھال وچ دھرتی دی خاک چھاندے نیں۔ 
وارث شاہ ذات پات دے وی قائل نیں تے اوہناں نوں اپنے سید ہون تے وی مان اے جدکہ بلھے شاہ ذات پات دے ایس نظام دی بھرویں نفی وی کردے نیں جہیڑا سانوں سید آکھے دوزخ ملن سزائیاں بلھے شاہ ایس نظام دے نال خود اپنی ذات دی وی نفی کردے تے اوہ رویہ اختیار کردے نیں جیہنوں ملامتی وی آکھیا جاندا ہے ۔ 
فیر اوہ ایسے لوکاں وچ بیٹھدے نیں جیہڑے ردے تے سماجی طور تے دھتکارے ہوئے لوک نیں یاں فر اوہناں نوں نیچ تے کمی سمجھیا جاندا اے بلھے شاہ چل اوتھے چلئے جتھے ہوون سارے انھے نہ کوئی ساڈی ذات پچھانے تے نہ کوئی سانوں منے ایہدے ساہویں وارث شاہ اپنی ذات دا قیدی وی نظر آوندا ہے تے اوہنوں اپنے توں اڈھ کجھ نظر نہیں آوندا اک خیال تاں ایہہ وی ہے کہ وارث شاہ نے بھاویں ہیردے مونہوں بڑیاں دلیریاں وکھائیاں نیں پر اپنی ذات وچ اوہ بڑا محتاط آدمی سی۔ 
ایہہ احتیاط پسندی اوہنوں بزدل وی بنایا اے جیہنوں اوہ ہیر دی دلیری وچ بیان کردا اے۔ 
دوجے پاسے اوہ بھاگ بھری نال عشق وی کرداے تے اوہدے لئی سماجی زنجیراں وی توڑ نہیں سکدا۔ 
اوہدے نال پیار وی کردا ہے تے اوہنوں گل نال وی نہیں لاوندا۔ 
ہنیر والی گل تاں ایہہ ہے کہ ہیردے قصے وچ اوہ چھ واری بھاگ بھری دا انج ذکر کردا ہے کہ کسے نوں وچلی گل دا پتہ نہ لگے۔ 
یاں فر جویں اوہ اوہدی کچھ نہیں سی لگدی۔ 
عاشقاں نیڑے ایہہ بزدلی وی اے تے بھیڑے اکھراں وچ منافقت وی۔ 
بہرحال وارث شاہ نے حافظ غلام مرتضیٰ ہوراں دے مدرسے توں تعلیم حاصل کیتی جیہڑا اوس ویلے مسجد سلطان حسین خان وچ بنیا ہویا سی جس دا وارث شاہ آپ وی ذکر کردا ہے۔ 
وارث شاہ وسنیک جنڈیالڑے دا تے شاگرد مخدوم قصور دا اے جدکہ وارث شاہ اپنا شاہکار تخلیق کرن مگروں وی اپنے استاد کول ہی آوندا ہے تے ایہہ ء دا زمانہ اے۔ 
سن یاراں سے اسیاں نبی ہجرت لمے دیس دے وچ تیار ہوئی اٹھاراں سے تے تریہیاں سمتاں دی راجے بکرما جیت دی سار ہوئی پر ایس پچھوکڑوچ اک ہور گل وی سامنے آوندی ہے۔ 
بلھے شاہ دی قبر تے لکھے قطعہ وصال موجب اوہناں دی موت وچ ہوئی۔ 
اوس ویلے حافظ غلام مرتضیٰ وی حیات سن۔ 
پر جے ایہہ گل من لئی جاوے کہ اوہناں دا وصال ء وچ ہویا تے فیر ایہہ گل آکھی جا سکدی ہے کہ وارث شاہ نے جدوں ہیر مکمل کیتی تے بلھے شاہ نوں چلانا کیتے اٹھ نوسال ہو گئے سن تے اوہ تقریباً سال دی عمر وچ پورے ہوئے سن۔ 
آسبورن اوہناں دی وفات ء کہندا ہے ایس طرحاں بلھے شاہ دی عمر سال بندی ہے۔ 
جے ایہہ گل ٹھیک من لئی جاوے تے فیر وی ایہہ گل تاں پکی ہے کہ وارث شاہ ہیر مکمل کرن مگروں اپنے استاد کول آئے تے اوہدی اوہناں کولوں داد وی حاصل کیتی پر اوہنے بلھے شاہ نوں ملنا پسند نہیں کیتا۔دوجا 
ایہہ کہ وارث شاہ دے استاد جیہڑے بلھے شاہ دے وی استاد سن اوہ وی اوس ویلے حیات سن پر ایتھے اک ہور گل وی دھیان جوگ اے کہ بلھے شاہ نوں اوہناں دے والد سخی محمد درویش نے حافظ ہوراں کول تعلیم حاصل کرن لئی پندراں سولہاں ورہیاں دی عمر وچ ای بھیجیا ہووے گا۔ 
کیوں جے ایس توں پہلے اوہ پانڈو کی وچ ڈنگر وی چار دے رہے سن۔ 
ہن سوال تاں ایہہ ہے کہ حافظ ہوراں دی عمر اوس ویلے کیہ سی، تے اوہناں کیہڑی عمرے تدریس شروع کیتی سی ایہدا وی کوئی پکا ثبوت نہیں پر اسی ایہہ کہہ سکنے آں کہ اوہناں ایہہ کم ، ورہے دی عمر وچ شروع کیتا ہووے گا ۔ 
اوس ویلے جدوں وارث شاہ ہوری ہیر مکمل کرکے لیائے تاں حافظ غلام مرتضیٰ دی عمر سوسال دے نیڑے تیڑے سی جیہڑی اوس ویلے کوئی ایڈی بہتی وی نہیں سمجھی جاندی سی۔ 
ایس طرحاں اسی آسبورن دے بلھے شاہ بارے اندازے نوں وی صحیح من سکدے ہاں کہ بلھے شاہ دی عمر ورہے سی۔ 
پر نہیں قبر دے قطعے نوں سامنے رکھیا جائے تاں ایہہ گل پکی دسدی ہے کہ بلھے شاہ ہوراں دی عمر سال دے نیڑے سی تے وارث شاہ ہوری جدوں ہیر مکمل کردے نیں اودوں اوہ جیوندے سن یعنی حافظ ہوراں دے دوویں شاگرد تے اوہ آپ وی جیوندے سن۔ 
ایتھے اک ہور سوچن والی گل ہے کہ بلھے شاہ اتے فتوے وی لگے، اوہناں نوں کئی واری شہروں وی کڈھیا گیا، اوہ بھوئے آصل تے للیانی دے سکھاں کول جاکے پناہ وی لیندے رہے۔ 
ایہہ اوہ ویلا سی جدوں حافظ ہوری اپنے مدرسے تے دینی کماں پاروں پورے پنجاب وچ مشہور سن کیوں جے اوہناں دے مدرسے وچ دوروں دوروں پڑھیار پڑھن آوندے سن، فیر ایس مدرسے وچ صرف فقہ تے حدیث دی ہی تعلیم نہیں دتی جاندی سی سگوں صرف تے نحو وی پڑھائی جاندی سی۔ 
حافظ ہوراں نوں ایس مدرسے پاروں اک علمی مقام وی حاصل سی۔ 
کیہ اوہ وی بلھے شاہ دے خلاف فتوے دین والیاں وچ شامل سن؟؟ بھاویں ایہہ گل وی سچی ہے کہ وارث شاہ راہیں اوہناں دا جیہڑا مونہہ مہاندرا سامنے آوندا ہے اوہ بلھے شاہ دے وچاراں نال لگا نہیں کھاندا۔ 
اک ہور گل تاں انج وی ہے کہ بلھے شاہ اوہناں کولوں فقہ حدیث دی تعلیم حاصل کیتی جس دے اشارے اوہناں دے کلام وچ وی ملدے نیں پر بلھے شاہ صوفی ازم وچ آون مگروں ایہناں ساریاں شیواں توں بے نیاز ہوگئے سن جیہڑا شاید اوہناں دے استاد نوں پسند نہیں سی۔ 
تے ہوسکدا ہے کہ اوہ وی فتوے بازاں نال رل گئے ہون۔ 
دوجا ایہہ وی کہ جدوں بلھے شاہ تے فتوے لگ رہے سن تے ایہہ فتوے لاون والے وی شہر دے ای مولوی سن تے ہوسکدا ہے کہ حافظ ہوراں مصلحتاً چپ وٹ لئی ہووے۔تے 
فیر اک ہور تواریخی تے سماجی سچ تاں ایہہ وی ہے کہ مدرسے سرکاری فنڈز تے وڈے لوکاں دی سرپرستی نال ای چلدے نیں جدوں کہ ایہہ گواہیاں وی موجود نیں کہ قصور دے پٹھان حاکم بلھے شاہ بارے کوئی چنگے وچار نہیں رکھدے سن تے اوہناں کئی واری اوہناں نوں قصور توں نسن تے وی مجبور کیتاسی۔ 
ہو سکدا ہے کہ مخدوم ہوری وی ایہہ سیاسی تے معاشی دبا برداشت نہ کرسکے ہون یاں فر اوہ وی مدرسے دی بہتری لئی چپ وٹ گئے ہون ۔ 
دوجا جے اسی ایہہ آکھیے کہ بلھے شاہ دی موت وچ ہوئی تے فیر ایہہ گل تاں پکی طرحاں سامنے آوندی ہے کہ بلھے شاہ دے مرن مگروں اٹھ دس سال بعد وی ایہہ مدرسہ موجود سی تے ایسے مدرسے وچ ای وارث شاہ ہوری منج دی رسی وچ موتی پرو کے لیائے سن جیہناں دی سلاہنا وی کیتی گئی۔ 
حیرانی والی گل تاں ایہہ ہے کہ حافظ ہوراں بلھے شاہ دی حال دہائی اتے وی کوئی توجہ نہیں دتی حالاں بلھے شاہ چیکاں مار دا رہیا کہ ملاں مینوں ماردا ای، ملاں مینوں ماردا ای ایتھے اک ہور واقعہ وی سامنے آوندا ہے کہ جدوں بلھے شاہ پورے ہوئے تے حافظ ہوری جیوندے سن پر اوہناں اپنے ایس سوہنے تے سچے وچاراں والے شاگرد دا جنازہ پڑھانا مناسب نہیں سمجھیا کدھرے اوہ فکری تے نظریاتی اختلاف وچ انتہا تک تے نہیں چلے گئے سن؟ جسراں اسی اوہناں دی حیاتی تے فکری رحجانات بارے وچاریا اے اوہدے توں انج لگدا ہے جویں حافظ جی بلھے شاہ دے وچاراں نوں ای نہیں انسانی تے سماجی کردار نال وی اختلاف کردے سن اوہناں نوں بلھے شاہ دا زنانیاں وانگوں رنگ برنگے کپڑے پاؤنا، گھنگرو بنھ کے چلنا پھرنا تے کنجریاں وانگوں نچنا، شریعت دی ورودھی لگدی سی تے خورے ایسے لئی اوہناں بلھے شاہ دا جنازہ پڑھاؤنا وی مناسب نہیں سمجھیا۔ 
جیہنوں اک خاص تنگ نظری دے پچھوکڑ وچ وی ویکھیا جا سکدا ہے۔ 
جدوں کہ بلھے شاہ دا جنازہ سید زاہد علی شاہ ہمدانی ہوراں پڑھایا جیہڑے کہ صوفی واد نال ڈونگھا تعلق رکھدے سن۔ 
مکدی گل انج وی ہے کہ جے حافظ ہوراں دا کردار تواریخ دیاں گنجھلاں وچ لکیا ہویا اے تے اوہناں دے ایہناں دو شاگرداں دا کردار وی انوکھاتے متنازع وکھالی دیندا ہے۔ 
پنجابی زبان دے ایہہ دو عظیم تے وڈے شاعر کچھ فرق نال اٹھارہویں صدی وچ ای جیوندے جاگدے نظریں آوندے نیں۔ 
دوویں اپنے اپنے فن دی ٹیسی تے کھلوتے نیں پر اک دوجے نوں ویکھ نہیں رہے۔ 
کیوں؟ کیہ حافظ ہوراں دی تعلیم وچ کوئی فرق سی؟ خورے ایہہ گل انج نہ ہووے۔ 
اصل گل تاں اوس فطرت دی وی ہے جیہڑی ماں دے دُدھ راہیں آوندی اے، اوس تربیت دی وی ہے جیہڑی پہلوں گودیوں تے فیر گھر دے ماحول وچوں ملدی ہے تے جیہڑی فطری رجحان نوں اگے ٹورا دیندی ہے۔ 
حیرانی والی گل تاں ایہہ وی ہے کہ دوویں اک ای شہر وچ رہندے نیں بھاویں اک دا قیام عارضی اے تے دوجے دا مستقل۔ 
پردوہاں دی اک دوجے نال کوئی ملاقات ہوندی اے تے نہ ای دوویں اک دوجے بارے کوئی گل کردے نیں۔ 
خاص طور تے وارث شاہ جیہڑے بعد وچ ہوئے نیں اوہ اپنے پیش رو تے استاد بھرا بارے کوئی گل نہیں کردے تے کیوں؟ ایس اتے تواریخ دے سیانیاں تے کھوجیاں نوں کھوج پرکھ کرن دی لوڑ اے۔ 
ایہدے وچ کوئی شبہ نہیں کہ دوویں ہی اپنے اپنے مقام وچ کمال رکھدے نیں، اک سماجیات دا سکالر اے تے دوجا روحانیت دی ٹیسی اتے بیٹھا ہویا اے۔ 
وارث شاہ ہیر کہانی وچ وی تھاؤں تھائیں اپنے سماجی علم تے جانکاری دے کئی روپ دکھاندا جاندا ہے۔ 
اپنے تجربے تے مشاہدے نوں لوکائی دے رویاں وچ ظاہر کردا جاندا ہے پر علم، تدبر تے حکمت دا ناں ہے ایس لئی اوہ احتیاط پسند وی ہوندا ہے تے نفع نقصان دا خیال وی رکھدا ہے۔ 
ایسے لئی بلھے شاہ کہندا ہے کہ علموں بس کریں اویار اکو الف تیرے درکار تے ایہہ الف عشق دا تقاضا اے، اوہ عشق جیہڑا بے نیاز تے بے پرواہ اے، اوہ نفع نقصان نہیں ویکھدا، خورے ایسے لئی عشق لئی انپڑھتا نوں چنگا جانیا جاندا ہے تے صرف سچ تے سچائی نوں ای ساویں رکھیا جاندا ہے ، فیرعلم چالاک تے ہشیار وی اے وارث شاہ لوکاں کملیاں نوں قصہ جوڑ ہشیار سنایا ای جدکہ عشق گونگا تے ڈورا وی ہے۔ 
اوہ جان کے انجان وی بن جاندا ہے بلھا کیہ جاناں میں کون جے مینوں ایہہ گل آکھن دی اجازت دیوتاں آکھاں، یاں فیر انج کہنے آں’’مونہہ آئی بات نہ رہندی اے‘‘علم وارث شاہ اے تے عشق بلھے شاہ اے،علم ابوبکرشبلی اے تے عشق منصور حلاج اے،علم اورنگ زیب اے تے عشق سرمد شہید اے،پر ایہہ وی سچ ہے کہ نہ علم توں انکار کیتا جا سکدا ہے تے نہ ای عشق دی ورودھی کیتی جا سکدی ہے دوویں اک دوجے دے نال کھلوتے نیں دواں دا قد بت اپنی اپنی تھاں نور منارہ اے۔ 
آن زبان تے جان سلمیٰ اعوان اوس ویلے جدوں گرمیاں دی دُھپ دیاں دوپہراں دی خاص ویرانی تے سناٹا ڈیرے دے چار چوفیرے اُگیاں فصلاں تے سہاگہ کیتے ہوئے کھیتاں اُتے تردا پھردا سی، نِم، پِپل تے ٹاہلی دے رُکھ تے اوہناں دیاں ٹہنیاں، پَتر تے پتیاں دے نال لمکدے بُندے سب ایس احساس نوں نمایاں کردے سی۔ 
بیر دین عرف بیرو بہاولپوری کونڈے دے کنڈھیاں تے میل نال لتھڑی اُنگلیاں جمائی گھوٹنے نال بھکراڑ رگڑدا ہویا اُچی آواز نال گا رہیا سی۔ 
اٹ سٹ تے بھاکڑ کوار گندل سبھے بُوٹیاں باٹیاں جاننے ہاں جتھے رَن تے کھسم دا ویر ہووے اوتھے بیٹھ کے صلح کروانے ہاں ’’واہ بیر دینا واہ‘‘ منجیاں اُتے بیٹھے لوکاں وچوں اک نے کہیا۔ 
چوہدری جمال دین وی حقّے دی نڑی پرے کردا ہویا بولیا۔ 
بس چھڈ ہن ایہنوں، دو تارے تے کُجھ سُنا۔ 
اَوسے ویلے ڈاکیئ دے سائیکل دی گھنٹی وجی۔ 
اوہ کیکر تے بکائن دے رُکھاں دے جھُنڈ توں وکھالی دتا۔ 
جمال دین دا کرخت چہرہ اوہدے اُتے نظر پیندے ای انج چمکیا جیویں کسے گندی مندی تھاں اُتے ککرمتا کھمبی دا بوٹا۔ 
گرم جوشی نال آؤ منشی جی، دی آواز اوہنے گلے دی ڈونگھیائی توں کڈھی تے نال ہی اوہنے اپنے کامے نوں لسّی لیان نوں آکھیا۔ 
سمندروں پار آؤن والی چٹھی اوہنے ہسدیاں اکھّاں تے ہسدے ہوٹھاں تے خوشی نال کمبدے ہتھاں نال پھڑی۔ 
منشی جی نے ورھیاں دا حساب لاندے ہوئے آکھیا، خالد پُتر دے آؤن وچ بس سَت اَٹھ مہینے رہ گئے نیں۔ 
چوہدری جی ربّ سوہنا تہانوں پُتر دیاں خوشیاں ویکھنیاں نصیب کرے۔ 
لفظ ’آمین‘ آکھن ویلے ڈیرے دے کامَیاں تے اوتھے موجود دوجے لوکاں نے بڑی فیاضی توں کَم لیا۔ 
ایہہ تے ہُن خدا ای جان دا سی کہ آواز دی گھُن گرج دا زور سی یاں سارا رولا رپا بس اُپروں اُپروں دکھاوے دا سی۔ 
منشی جی دے جان توں بعد اوہنے چٹھی کھولی تے بڑے شوق نال اوہدے اُتے اپنی عینک دے وچ ولیٹی، اکھّاں نیویاں کیتیاں چٹھی اوہدے پُتر دی نہیں کسے امیرہ نامی کُڑی دی سی۔ 
اَوس ویلے اوہدا تگڑا دل زور زور نال وَج دا سی تے ہتھ ہولے ہولے کمب رہے سی تے متھّا مُڑھکو مُڑھکی سی۔ 
آسے پاسے منجیاں اُتے بیٹھے لوکاں نے آکھیا ’خیر صلّا تے ہے نا چوہدری جی، اپنا پُتر راضی خوشی تے ہے نا‘ اوہنے ہاں وئی سب ٹھیک اے، کہیا تے کامے نوں پانی لیان نوں آکھیا تے جَدوں اوہ اُتے تئیں بھریا گلاس اپنے مونہہ نوں لا رہیا سی تے اوتھے موجود چند لوکاں نے اک دوجے ول اِنج تَکیا جیویں کہندے ہون، ’خیر صلّا اُکا نہیں کوئی گڑبڑ لگدی اے‘۔ 
پانی پی کے اوہنے چٹھی اُتے نظر ماری، مضمون انج سی ’’تہاڈا پُتر خالد جمال میرے نال ویاہ کرن تے ضِد کر رہیا اے۔ 
خالد چنگا مُنڈا اے پَر افسوس دی گل ایہہ وے کہ اوہ انسان دی نہیں زنخوں دی اولاد اے، تے میں تکشک، ناگن ورگی سوہنی غصیلی تے آن بان والی کُڑی ایہو جیہے مُنڈے نال ویاہ کرن دا سوچ وی نہیں سَکدی، اوہنوں سمجھاؤ کہ میرا پِچھا چھڈ دیوے‘‘۔ 
اوہنے لفافے دے باہر ویکھیا برمنگھم دا پتہ لکھیا سی۔ 
اوہ اوسے ویلے اُٹھیا تے زنان خانے وچ آیا۔ 
لمے چوڑے ویڑھے دے وِچکار ٹاہلی تے نِم دے رُکھاں دے جھُنڈ تھلے اوہدی بُڈھی ماں رنگ دار سوتری تے نفیس نقش کاری نال سجے پاویاں والی منجی اُتے حقے دے سُوٹے لاندی چوپال سجائی بیٹھی سی۔ 
اَسّی ورھیاں دی حیاتی ہون دے باوجود اوہدے سب اعضاء ٹھیک سی۔ 
آواز وچ رُعب تے گونج سی۔ 
ذہن جوڑ توڑ دی سیاست وچ چوکنّا تے ہشیار سی۔ 
اَصل وچ اوہ پَتری تمباکو ورگی سی جیہنوں پین تے وڈّے وڈیاں نوں اَچھُو لگ جاندا اے تے اکھّاں وچ کھارا پانی لہہ آؤندا اے۔ 
اوہ حیاتی دے ہر دور وچ ’برداشت‘ ناں دے لفظ توں ناواقف رہی سی۔ 
ذرا جیہی حکم عدولی تے اوہ دوجیاں دے بخیئے اُدھیڑنا تے اوہنوں رُسوا کرنا اپنا فرض سمجھدی سی۔ 
خالد اُتے جِناں حق اوہ اپنا جتاؤندی سی اوہدا وِیہواں حصہ وی اوہ کسے نوں دین لئی تیار نہیں سی۔ 
کڑوالی کندھ دی چھاویں رابو تے جینی توے تے روٹیاں سیک دیاں سی۔ 
نال ای نال اوہ زور و شور نال اوس واقعے دا ذکر کر رہیاں سی جیہڑا کل سُوتراں تے اوڈاں دے وچ ہویا سی۔ 
چنگی واہ واہ ڈانگ سوٹا چکیا سی۔ 
معاملہ تھانے تیکر پہنچ گیا سی۔ 
اوڈاں دی نیتی نے تھانے وچ کھَلو کے تھانے دار نُوں للکاریا سی تے رابو بار بار نیتی دی جی داری دی داد دے رہی سی۔ 
کاڑھنی وچ دُدھ کَڑھ رہیا سی تے اوہدی باس سارے گھر وِچ کھِلر رہی سی۔ 
گوہیاں دا دُھوں آلے دیاں موریاں وچوں باہر نکل رہیا سی۔ 
منجیاں اُتے لال مرچاں تے مکئی سُک رہی سی۔ 
ماں جی نے گلاں کردے کردے رُک کے گامے نوں آواز ماری تمباکو دے گٹھے کھول کے دھپ وچ پا دے۔ 
بدبختا تینوں کُجھ وی نبڑدا نہیں۔۔۔ 
بس تھوڑا جیہا رہ گیا اے۔ 
’بی بی‘ شاہزاداں نے زور دار سُوٹا لایا دُھواں چھڈیا تے بولی ’ستیا ناس ہووے سیم تھور دا تمباکو دی ساری کڑواہٹ نکل گئی اے‘ اوہ ویڑھے چوں لَنگھ کے وڈے کمرے وچ آیا کروشیے والی چادر وِچھے پلنگ اُتے اوہدی گھر والی رُقیہ بیٹھی کروشیے دی لَیس تے سُرخ پنی نال منڈھے ہوئے ہتھ والے پنکھے نال آپ نوں جھَل دی سی۔ 
رُقیہ اوہدی دوجی گھر والی سی۔ 
خالد جمال پہلی بیوی توں سی جیہڑی اوہنوں جَمن توں دس دن بعد مر گئی سی، رقیہ اوہدی مرحومہ بیوی دے مامے دی کُڑی سی۔ 
سال بعد ای ماں جی اوہنوں ویاہ لیائی سی۔ 
رقیہ اک وڈے زمیندار دی دِھی ہون دے باوجود اپنے اندر محبت تے شفقت دی اجیہی مٹھاس رکھدی سی کہ اوہنوں مِلن تے گلاں باتاں کرن توں بعد عام بندے نوں اوہی لطف تے سرشاری محسوس ہوندی سی جیہڑی راب تے مکھّن نوں باسی روٹی دے نال نہار مونہہ کھان نال مِلدی اے۔ 
اوہ رقیہ کول بہہ گیا تے چٹھی اوہدے ول ودھا دِتی۔ 
رقیہ اَٹھ جماعتاں پاس سی۔ 
اوہ چٹھی پڑھدی رہی تے محمد جمال اپنیاں مُچھّاں نوں وَٹ چڑھاندا پُنجے تکدا رہیا۔ 
اک واری، دو واری، تِن واری پڑھن توں بعد اوہنے پچھانہہ مُڑ کے اپنے گھر والے نوں ویکھیا، تے اوہنوں اوہدیاں اکھّاں وچ اک عجیب جیہی حیرانی دے رنگ دے نال نال غُصّے دی لالی وی نظر آئی۔ 
’’جی ایہہ کیہ چکر اے میری تے سمجھ وچ نہیں آ رہیا۔ 
تے ہاں کِنّی بدتمیز کُڑی اے کمُوت دی مار، بھلا ساڈا پُتر کیوں زنخوں دی اولاد ہون لگا‘‘۔ 
سمجھ وچ میری وی کُجھ نہیں آ رہیا۔ 
دوویں کنا ای چر بیٹھے گلاں کردے رہے۔ 
سوچ وچار کردے رہے پر مسئلہ اینا گُنجھل دار سی کہ دماغ دیاں چولاں ڈِھلیاں ہو گئیاں پر اوہدا گُنجھل نہ کھُلیا، نکتہ بس اینا ای سی کہ خالد منڈا تے چنگا اے پر زنخوں دی اولاد اے۔ 
بس ایہہ نُکتہ اینا پھیل جاندا کہ ایہدے دائرے کسے کنڈھے نہ لگن دیندے۔ 
رقیہ بیگم نے آکھیا اوہنوں ساڈا پتہ کِتھوں لبھا۔ 
ایہدے وچ کوئی اجیہی گل نہیں خالد توں لیا ہوئے گا۔ 
ایویں گلاں باتاں وچ پُچھ لیا ہووے گا۔ 
کوئی ڈیڑھ کو گھنٹے بعد اوہ اوسے طرح چکر کھاندا ہویا اُٹھیا۔ 
اوہنے بُوہے توں باہر نکل دے آکھیا۔ 
تُوں ماں جی نوں نہ دَسیں ایویں چیخنا چلانا شروع کر دیوے گی تے گل پھَیل جاوے گی۔ 
رُقیہ بیگم لمی پَے گئی۔ 
اوہدیاں نظراں لمے چوڑے کمرے دی ٹی آر والی چھت نوں گھَورن لگیاں۔ 
دستی کَم دی پکھّی اوہدے سِر تے رکھی ہوئی سی جیہدی روغنی ڈنڈی نوں اوہنے سجّے ہتھ وچ پھڑیا سی۔ 
خالد دی پرورش اک ضدی، سرکش تے ڈھیٹ بچے وانگوں ہوئی سی۔ 
دادی نے اوہدے تے رقیہ بیگم دے وچکار ہمیشہ مترئے پن دی وِتھ نوں گھٹان دی بجائے گہرا کیتا۔ 
کہن نوں خالد اوہدی پھُپھیری بھَین دا منڈا سی پر نہ تے اوہنے اوہدے ول کوئی دھیان کیتا تے نہ ہی دادی، پھُپھی نے اوہدا دھیان نویں ماں وَل کرایا۔ 
شروع شروع وچ رقیہ نے اوہنوں پیار کرنا چاہیا تے اوہ بدک کے انج پِچھے ہٹیا جیویں اوہ کوئی اچھُوت ہووے۔ 
جمال دی اک بھَین تے اک بھَرا سی۔ 
بھَین شہر رہندی سی تے بھَرا اپنے حصّے دی زمین تے۔ 
ماں جی نوں اکَلّی دھی بہت پیاری سی اوہدی وَڈی کُڑی نال خالد دا ویاہ کرنا چاہندی سی اپنے طور اوہ ایہہ رشتہ پکا کری بیٹھی سی۔ 
کئی ورھیاں پہلے گرمیاں دے دناں دی گل اے۔ 
سورج سوا نیزے اُتے آیا لگدا سی، ماں جی ٹاہلی دے رُکھ تھلے بیٹھی اپنے کڑتے دے بِیڑے کھولدیاں ہویاں بار بار کہندی جا رہی سی ’’اللہ ڈیرے تے ایہو جی گرمی کدی نہیں پئی، قیامت ای تے لگدی اے‘‘۔ 
اینے وچ خالد حویلی وچ آیا۔ 
لاہور دے چوٹی دے کالج وچ پڑھدا سی، چھُٹیاں مناؤن اوہ اپنے ورگے بے فکرے یاراں دی اک ٹُولی نال پنڈ آیا سی۔ 
اوس ویلے چِٹی نِکر چِٹی قمیض چِٹیاں جراباں تے ہتھاں وچ ٹینس دے ریکٹ تے مُڑھکے نال بھِجے لال گلابی چہرے نال اوہ بورس بیکر دا جڑواں بھَرا لگ رہیا سی۔ 
کجھ لمحے لئی اوہ دادی کول چھاویں آ کھلوتا سی۔ 
رابو حقے تے چلم رکھ رہی سی۔ 
اوہدے ول ویکھ کے ہسدیاں ہوئی بولی کہن لگی۔ 
ماشاء اللہ خالد تے ماں جی ہُن جوان ہو گیا اے نینی نال ایہدا ویاہ کر دو۔ 
تے خالد نوں جیویں بجلی دا کرنٹ لگا ہووے اوہنے ریکٹ رابو دے سِر تے ماردیاں ہویاں دادی نوں گھُوریا۔ 
’’ایہہ کیہ بکواس کردی اے‘‘ تے ماں جی پوپلے مونہہ نال ہَسن لگی۔ 
پُتر ٹھیک کہندی اے او۔ 
ہن ترا کُجھ بندوبست ہو جانا چاہیدا اے، تے خالد نے اپنے سَجّے پَیر نوں چُک کے انج زور نال زمین تے ماریا کہ ماں جی دے آسے پاسے مکھیاں وانگوں اُڈدیاں پھردیاں گھر وچ کم کرن والیاں اِک دم سہم گئیاں۔ 
اوہ اوس ویلے بڑے ای غصے وچ سی۔ 
’’میں بُل ٹیرر آں۔ 
تہاڈی اوہ چہیتی چُوچی اکھیاں والی دوہتری تے لنگور ورگی پوتری دوواں نوں پاَڑ کھاواں گا تے ہاں تسی مُرشد آباد دی چَلاک منی بیگم بنن توں باز آ جاؤ نہیں تے فیر ایسٹ انڈیا کمپنی دے چال باز وائسرایاں وانگوں تہاڈی بوٹی بوٹی کر دیاں گا تے اوہ ہنھیری وانگوں اُڈدا ایہہ جا او جا۔ 
اوس ویلے رقیہ بیگم گھیو تاء رہی سی، کفگیر نال لسّی لاہ لاہ کے چھوٹی پتیلی وچ پاؤندی جا رہی سی۔ 
اوہنے ایہہ سب ویکھیا، سُنیا تے فیر مونہہ پھیر لیا کہ کِتے اوہدے چہرے تے چمکدی مسکراہٹ سس نہ ویکھ لوے اوہ نہ تے ننان نوں نہ اوہدی دھی نوں پسند کردی سی، ویاہ ہو جاون تے اوہنوں جیویں تِن سَسّاں دا سامنا کرنا سی۔ 
اوس ویلے اوہدے اندر کیہو جیہیاں پھُل جھڑیاں پھُٹ رہیاں سی ایہہ کوئی نہیں ویکھ رہیا سی کیوں جے ماں جی نے دُہائی دینی شروع کر دتی سی۔ 
گھیو دا کڑاہ چُک کے اندر لے جاندے ہوئے اوہنے اپنے آپ نوں کہیا ’’چلو چھُٹی ہوئی اے کنڈھا وی نکل گیا‘‘۔ 
رقیہ بیگم دیاں تِن دِھیاں سی، بڑی خواہش سی اوہنوں مُنڈے دی پر اللہ نے پوری نہ کیتی۔ 
عام کھاندے پیندے گھرانیاں توں اُلٹ خالد پڑھن لکھن وچ تیز سی اوہ اک غیر معمولی منڈا سی۔ 
ہوسٹل وچ اوہ شہزادیاں وانگوں رہندا پر کیہ مجال کہ پڑھائی تے کھیڈاں وچ کِتے وی جھول آوے۔ 
ایف ایس سی وچ ٹاپ کیتا تے میڈیکل لئی چلا گیا۔ 
میڈیکل وچ گولڈ میڈل لیا، اک سال ہاؤس جاب کرن توں بعد اوہنے اعلان کر دتا کہ اوہ نیورو سرجری وچ سپیشلائزیشن واسطے انگلینڈ ولایت جاوے گا۔ 
اوہ گورنمنٹ دے وظیفے دا انتظار نہیں کر سکدا اینا ضرور ہویا کہ جوان ہوون تے اوہدا رویہ بھَیناں تے مترئی ماں نال بہتر ہو گیا سی۔ 
ہن ایہہ چٹھی اوہناں لئی پریشانی دا موجب بنی ہوئی سی بڑی سوچ وچار توں بعد فیصلہ ہویا کہ رقیہ اوہنوں چٹھی لکھے ایہہ فیصلہ چوہدری جمال دا سی تے رقیہ بیگم نے لکھیا ’’دِھی رانی تِری چٹھی تے سانوں پریشانیاں تے سوچاں دیاں گھُمن گھیریاں وچ پھسا دتا اے۔ 
ساڈا ذہن اُلجھ کے رہ گیا اے گنڈھاں کھولن وچ میرا دماغ بہت تیز اے، پر ایہہ گنڈھ جیہڑی تری چٹھی نے لائی اے کسے وی طرح کھُلن وچ نہیں آ رہی۔ 
سوہنی بچی، خالد تے ماشاء اللہ بڑا ہونہار بچہ اے۔ 
ایہہ گل اوہدی ماں ہوون پاروں نہیں کہہ رہی سگوں ایہہ گل تے توں آپ اپنی چٹھی وچ وی مَنّی اے۔ 
دھی رانی ایہہ تے دَس اوہ زنخوں دی اولاد کیویں ہویا۔ 
کیہ اوہنے کوئی ایہو جی حرکت کیتی اے۔ 
اوہ طبیعت دا ضدی ضرور اے پر دل دا بھَیڑا بالکل نہیں۔ 
اَسیں اوہدی خوشی وچ خوش آں۔ 
توں اپنے بارے سب کُجھ لکھ تا کہ ساڈی پریشانی دور ہووے۔‘‘ 
ہن رقیہ بیگم نوں روز انتظار رہندا سی پہلے کجھ دن تے چٹھی پہنچ جاون دے خیال وچ لنگھے فیر چند دن اوہدے وَلوں جواب دین تے پاکستان آؤن دے اندازے لاؤن وچ لنگھے۔ 
پر چٹھی فیر وی نہ آئی۔ 
ہن اوہدی پریشانی تے بے چینی ہور ودھ گئی۔ 
کدی اوہ سوچدی کہ اوہ بیمار نہ ہوئے کدی خیال آؤندا کیتے چلی نہ گئی ہووے، کدی دُعاواں منگدی ربّ سوہنیا اوہنے خالد نال ویاہ کر لیا ہووے۔ 
فیر کوئی ڈھائی مہینے پچھّوں اوہدی چٹھی آئی اوس دن جمال دین اپنے دوستاں یاراں نال شکار تے گیا ہویا سی۔ 
کاما ساری ڈاک زنان خانے لے آیا۔ 
ایروگرام ویکھدے ہی اوہدے ہتھ پَیر پھُل گئے چٹھی کھولی تے پڑھن بہہ گئی۔ 
مناسب جے القاب توں بعد اوہنے لکھیا سی۔ 
’’ناں تُوں تے تُسی جانو ہو گئے او۔ 
گوجرانوالہ وچ گھر اے۔ 
لندن پڑھن واسطے آئی ہوئی آں، برمنگھم میری سہیلی دا گھر اے جتھے میں چھٹیاں لنگھان آئی سی۔‘‘ 
پچھلے تِن دِناں توں ساڈے دوواں وچ امریکہ جاون تے نہ جاون دی بحث ہو رہی سی۔ 
زیبی میری سہیلی امریکی گائیک مرحوم ایلوس پریسلے دی ستویں برسی تے اوہدے آبائی علاقے گریس لینڈ جانا چاہندی سی۔ 
زیبی پریسلے دی دیوانی اے۔ 
میرے خیال وچ ایہہ بس وقت تے پیسے دا فضول خرچا سی۔ 
زیبی میرے نال ایس سلسلے وچ الجھی سی تے خیر میں ہار مَن لئی۔ 
اوس دن اسیں ضروری خریداری کیتی تے جدوں پنج وجے گھر واپس آئیاں تے ویکھیا برآمدے وچ آرام دہ کرسیاں اُتے بیٹھے دو نوجوان ہس رہے سی۔ 
زیبی نے مینوں تے میں اوہنوں ویکھیا۔ 
میریاں نظراں وچ سوال محسوس کردی اوہ بولی ’معلوم نہیں ہوون گے پیجی پرویز اوہدا بھرا دے لفنگے یار‘ کھانے دی میز تے اک دوجے دی جانکاری ہوئی تے احساس ہویا اوہ لفنگے تے بالکل نہیں سی چنگے بھَلے ڈیشنگ قسم دے خوب پڑھے لکھے منڈے سی، خالد نال ایہہ میری پہلی ملاقات سی۔ 
صورت توں اوہدے تے یورپین منڈیاں وچ کُجھ زیادہ فرق نہیں سی پر شکر اے کہ اوہدیاں اَکھّاں کالیاں تے وال وی کالے سیاہ سی نہیں تے میں اوہنوں پہلی نظر وچ ای رد کر دیندی۔ 
رات دا کھانا بڑے خوش گوار ماحول وچ کھادا۔ 
خالد بارے ایہہ تے نہیں کہیا جا سکدا کہ اوہنوں محفل تے چھاون دا فن آؤندا سی پر اوہ بور انسان وی نہیں سی۔ 
گل بات توں اوہدی اعلیٰ ذہانت دا پتہ ضرور چل دا سی، کھانے توں بعد کافی پیتی گئی تے فی تاش دی بازی جمی، اک پاؤنڈ دے حساب نال رمی کھیڈی گئی تے اوہ ہار گیا۔ 
اوہنے سادگی نال کہیا۔ 
’مینوں تاش کھیڈنا نہیں آؤندا تے نہ ای میں کدی سِکھن دی کوشش کیتی پر میں کل فیر کھیڈاں گا تے اپنے ہارے ہوئے سارے پیسے واپس لَواں گا‘ اوہنے میرے ول غور نال ویکھیا سی۔ 
میں اوہدے پنجی پاؤنڈ تے باقیاں دے پنچاہ پاؤنڈ اپنے بیگ وچ پا رہی سی۔ 
میریاں اکھّاں تے ہوٹھاں تے مسکراہٹ سی، میں اپنا بیگ موڈھے تے لٹکایا تے کھلوندیاں ہویاں کہیا۔ 
کل آوے گی تے ویکھی جاوے گی۔ 
سویرے دیر نال اَکھّ کھلی، انج وی میں بہت سَونی آں۔ 
ناشتے دی میز تے آئی سارے لوک ویہلے ہو چکے سی۔ 
اکلّے ناشتہ کیتا۔ 
ثوبیہ لان وچ سبزیاں کَٹ چھَٹ رہی سی۔ 
اوتھے پہنچی تے اوہنے ہسدے ہوئے کہیا ’اَج تیار رہویں خالد ساری رات کھیڈدا رہیا اے‘ ’میری جان میں رمی دی مَنی ہوئی کھڈاری آں، کوئی مینوں مات نہیں دے سکدا، رنگ وچ تے کدی کدی بازی اُلٹ جاندی اے پر رمی وچ نہیں۔۔۔‘ 
دو وجے بازی جمی تے واقعی اوہنے جو کہیا سی کر وکھایا۔ 
اوہنے اپنے ہارے ہوئے پاؤنڈ ای نہیں کڈائے سگوں ہور وی جِتے تے صرف پنج پاؤنڈ ہارن توں بعد میں ہتھ کھڑے کر دتے۔ 
’بہہ جا اینی چھیتی حوصلہ ہار گئی، اوہنے میرے وَل ویکھدے ہوئے کہیا‘ سوہنے گلابی کڑھائی والے کرتے تے میرے سیاہ لمے وال کھِلرے ہوئے سی میرے اُٹھن نال اوہ وَل کھا کے اَگے آ گئے جیہناں نوں میں اک جھٹکے نال پِچھّے کردیاں ہویاں کہیا ’میں کِسے لینڈ لارڈ دی دھی نہیں جیہڑی پیسے انج کھیڈاں وچ ضائع کردی پھرے۔ 
میں ویلے ٹائم کَم کرنی آں تے پڑھائی واسطے پیسہ جمع کرنی آں۔ 
اوہنے میرے سچ نوں پسند کیتا۔‘ 
میں تے زیبی امریکہ نہیں گئیاں۔ 
ہفتے بعد میں اوہدے نال ہی لندن واپس آئی، راہ وچ اوہنے کہیا سی۔ 
’بہت کڑیاں نوں مل چکیا واں تیرے توں زیادہ سوہنیاں سی پر پتا نہیں توں اینی چنگی کیوں لگی‘ ’سوہنیاں کڑیاں عام طور تے ذہین نہیں ہوندیاں پر میرے وچ دوویں خوبیاں نیں‘ اوہ کھڑ کھڑ ہس پیا تے تھوڑی دیر بعد بولیا۔ 
’میرے بارے کیہ خیال اے‘ اوہنے نِمّاں نِمّاں ہسدیاں آکھیا۔ 
’بڑی خوش فہمی اے‘ میں وی ہس پئی۔ 
’شاید نہیں‘ انداز وچ لاپروائی سی۔ 
’کیوں کُجھ غلط اے‘۔ 
’بس گزارا اے‘ میرے انداز وچ سنجیدگی سی۔ 
سُن میرے وچ سوہنا لگن دیاں ساریاں خوبیاں موجود نیں، غلط بیانی نال کم نہ لَے۔ 
تے میرا ہاسا نکل گیا۔ 
اوہنوں اپنے آپ تے کِنّا اعتماد سی مینوں ڈراپ کرن توں بعد جدوں جاون لگا تے بولیا۔ 
امیرہ میں کل شامیں آواں گا کِتے جاویں نہ‘ فیر ایہہ ساڈا روز دا کم بن گیا۔ 
ساڈیاں شاماں اکٹھے لنگھن لگیاں۔ 
اوہدی طبیعت وچ غصہ تے ضد سی اوہ اک گل جیہڑی اک واری مونہہ توں کہہ دیندا اوہدے اتے چھیتی عمل چاہندا۔ 
کدی کدی مینوں اوہدی ایہہ گل چنگی لگدی تے کدی کدی ایس توں اُلجھن ہوندی۔ 
تے فیر اک دن جدوں اسیں دریائے ٹیمز دے کنڈھے بیٹھے گلاں کر رہے سی، اوہ مینوں اپنی ماں، پیو، دادا، دادی تے دوجے رشتہ داراں بارے دَس رہیا سی تے مینوں اِکو دم انج لگا جیویں میں نہ صرف اوہناں نوں جان دی آں سگوں اوہناں نال میری دور پار دی رشتہ داری وی اے۔ 
میں اپنے یقین کرن واسطے دو چار گلاں ہور پُچھّیاں۔ 
جدوں یقین وچ شک شبے دی گنجائش نہ رہی تے میں واپس آوندے ہوئے اوہنوں بہت ہولی پر مضبوط آواز وچ کہیا، خالد میں تیرے نال ویاہ نہیں کراں گی‘ ’کیوں‘، اوہدے مونہہ وچوں نکلیا۔ 
بریک لگی تے پہئے دی آواز نال آل دوالے دے لوکاں دا دھیان اوہدے ول ہو گیا۔ 
’گَڈّی چلا۔۔۔ 
سڑک تے تماشا بنن دی لوڑ نہیں‘ ’وجہ دس نہیں تے گڈی ہُنے ٹیمز وچ سُٹ دیاں گا‘ ’میری جان اینی سستی نہیں تے میرا خیال اے تری وی نہیں‘ ’اصل گل کر‘ اوہ دَھاڑیا۔ 
تے میں بولی۔ 
’تری پھُپھی سرداراں بیگم جیہڑی گوجرانوالہ رہندی اے اوہناں نال ساڈے پرانے تعلقات نیں۔ 
پر ایہہ تعلقات ایس نوعیت دے سی کہ صرف وڈے تے بزرگ لوک اک دوجے دے گھراں وچ آؤندے جاندے سی۔ 
نہ تے کدی اوہناں دے بچے ساڈے گھر آئے تے نہ ای کدی اسیں اوہناں ولے جاون دی لوڑ محسوس کیتی۔ 
میرا ایم ایس سی دا آخری سال سی جدوں تری پھُپھی نے اپنے وڈے پُتر تابش دا ساک دِتّا۔ 
اماں نے جی جان توں رشتے نوں پسند کیتا۔ 
اوہناں دا خیال سی پرانی باڑھ نوں نوّاں چھاپہ لگے گا، رشتہ داری ہور مضبوط ہو جاوے گی۔ 
منگنی دی رسم کرن ترا پیو، نانا تے پھُپھا آئے۔ 
میں اپنی حیاتی وچ پہلی واری اینے قد آور تے فولادی جسم والے زمین دار ویکھے سی۔ 
اوہناں دے سِراں تے مایا لگیاں پگاں سَن جیہناں دے شملے اُچے ہوا وچ لہراندے سی۔ 
بہترین لٹھے دے تہمد جیہناں دے ڈھائی بالشت لڑیاں تھلے لٹکدے سی۔ 
اوہناں نے میرے سِر تے ہتھ پھیریا، میری تلی تے ہزار ہزار دے کڑک دے نوٹ رکھے تے کہیا۔ 
امیرہ دھی ہُن ساڈی ہوئی‘ منگنی نوں کوئی چھ مہینے لنگھے ہوون گے جدوں اوہ توڑ دِتی گئی وجہ جیہڑی سُنن وچ آئی اوہ کُجھ ایس قسم دی سی کہ کُڑی واہوا پڑھی لکھی اے، خاندان وچ نباہ نہیں کر سکے گی۔ 
خالد‘ جیس خاندان دے بزرگاں نوں اپنی زبان دے احترام دا احساس نہ ہووے جیہڑے خاندان دی اُچیاں پگّاں والے اپنی منگ نوں بغیر معقول عذر تے جواز دے چھڈ دیون، میں اوس خاندان دے کسے وی بندے نال دوبارہ رشتہ جوڑن دا سوچ وی نہیں سکدی۔ 
اک جیالے تے جی دار مرد لئی اپنی آن تے زبان جان توں وی زیادہ قیمتی ہوندی اے۔ 
میں انسان دے بچے نال ویاہ کراں گی زنخوں دی اولاد نال نہیں۔ 
میں اوہدی گڈی وچوں ایہہ کہندی لہہ آئی تے بس وچ بہہ کے ہوسٹل آ گئی۔ 
خالد میرا پِچھّا کر رہیا اے اوہدا کہنا اے کہ میں اوہنوں آزما کے ویکھاں۔ 
میں ہسدی آں کہ میں تے وڈے وڈیاں نوں آزما لیا اے تیرے ورگے کَیں شمار وچ نیں۔ 
آخر وچ اوہی ناں نام سی۔ 
رقیہ بیگم نے چٹھی تہہ کیتی تے اوہنوں اٹیچی کیس دی جیب وچ سنبھالدی باہر آئی، اوس ویلے اوہدے ہوٹھاں تے زہریلی مسکراہٹ سی۔ 
دل ویہڑے وچ دھمالاں پاندے گیت امین خیال گیت ایس دھرتی ، یعنی برصغیر پاک وہند دی مڈھ قدیمی شاعری اے، سگوں پلیٹھی دی اے۔ 
میری جاچے دنیا دی کسے دھرتی تے کسے ملک وچ وسن والی کسے وی قوم دی شاعری دے پڑوچ سب توں پہلاں گیت نے ای جنم لیا ہونا ایں۔ 
ایس واسطے وی کہ جیہڑی کُھلھ، ان جھکتا تے برجستگی گیت وچ اے، اوہ شاعری دی کسے ہو ر صنف وچ نہیں۔ 
ایہہ شوخیاں کردیاں ندیاں، ایہہ ڈگدیاں ڈھیدیاں کسیاں، اٹھدے بہندے جھرنے،نچدے ٹپدے سومے، کداڑھے کڈھ دے نالے ، ویہندے کھہندے دریا، اچھالے لیندے سمندر، گجدے وسدے بادل، لشکارے مار دیاں بجلیاں، مست الست فضاواں، راگ چھیڑدیاں ہواواں، تاناں لاندیاں صداواں ، ملہار الاندیاں پھوہاراں، چتر پاندیاں بہاراں، حیاتی ونڈ دا سورج ، ٹھنڈاں پاندا چن ، واٹاں رشناندے تارے، کلیاں دا منہ چمدیاں تتلیاں، پھلاں نال کلول کردے بھورے، کوئل دی کُوک، مور دی ہوک، چرخے دی گھوک، چڑیاں دی چہکار، چکوری دی پکار، سرخاباں دی داد، گھگیاں دی فریاد، قمریاں دی اللہ ہو، تتراں دی سجان تیری قدرت۔۔۔۔۔۔ایہہ 
سارے۔۔۔۔۔۔قدرت 
دے گیت ای تے گاندے نے۔ 
ایہہ غزلاں، رباعیاں، قصیدے تے قطعے نئیں پڑھ دے ۔۔۔۔۔۔ایہہ 
تے بہت بعد دیاں شیواں نیں۔ 
ایہہ ساری فطرت دی ’’گیت کاری‘‘ اے تے مینوں یقین اے جے انسان نے وی فطرت کولوں اثر لیا تے اوہنے گیت نوں ای اپنے اظہار دا اول اول ذریعہ بنایا۔ 
گیت جیہدے وچ پیار تے محبت اے، خلوص تے وفا اے، حیا تے ادا اے، حسن تے عشق اے، ہجر تے وصال اے، ارمان تے رومان اے، سوز تے گداز اے، ساز تے آواز اے، پکار تے للکار اے، بہار تے قرار اے، اڈیک تے آس اے ، سِک تے سیک اے، داد تے فریاد اے تے چین تے بے چینی اے، غرض سارے ای جذبے سارے ای احساس، ساریاں امنگاں، ترنگاں، تاہنگاں، اُلیلاں شاعری دی ایس صنف یعنی گیت وچ موجود نیں۔ 
گیت انسانی جذبیاں تے احساس دی اک لہر اے جیہدا تعلق جیوندے جاگدے بندے نال اے۔ 
ایہہ شے گیت جذبیاں دا اوہڑھ اے جیہدی بنیاد کسے فلسفے ، اصول یاں نظرئیے تے نہیں ہندی، جذبیاں تے احساساں دی دنیا وچ فلسفیاں تے اصولاں دا بھلا کیہ کم۔ 
ایس ساری لمی چوڑی تمہید دے بعد میں جیہڑی گل والے پاسے آونا چاہنا ساں او ہے اعزاز احمد آذر دی گیت نگاری۔ 
میرے سارے تمہیدی بیان دی روشنی وچ آذر دے گیتاں اُتے جھات پاؤ تے انج لگدا اے جیویں کومل جذبے، مدھر دھڑکناں تے ملوک جذبے لفظاں دی پوشاک پاکے اعزاز احمد آذر دے دل ویہڑے وچ دھمال پا رہے نیں۔ 
آذر دے گیتاں دی اٹھان، اوہناں دا ردھم، اوہدے لفظاں دی موسیقیت تے لے دا ترنم من کھچواں تے نویکلا اے۔ 
تسیں ایہہ گل ذہن وچ رکھنا پئی گیت لکھن والا شاعر، دوجے عام شاعراں کولوں کوئی وکھری جئی شے ہوندا اے، گیت نگار معمولی شاعر نہیں ہوندا، او کلی دے چٹکن تے پھل دے ٹہنی توں ٹُٹن دی آواز صاف تے واضح طور تے سن لیندا اے۔ 
اوہدے اپنے اندر اک ڈاہڈی کومل بوٹی مشک مچاندی اے تے او انسانی تے زمینی رشتیاں دے سارے انگ رنگ تے ڈھنگ گیت وچ ڈھال دیندااے۔ 
اعزاز احمد آذر دے گیتاں وچ ایہہ مشک مچاندی بوٹی مہکاں کھلار دی نظر آؤندی اے تے ایہدے اُتے وادھا ہور ایہہ ہے جے آذر اپنی دھرتی ، اپنی مٹی ، کلاسیک تے اپنے لوک ادب نال جڑیا ہویا وی نظر آؤندا اے، ایہو سبب اے جے اینا سبھے شیواں دی چس اوہدے گیتاں نوں اوہ مقام تے معیار دیندی اے جے او عاماں وچوں نکل کے تے خاصاں وچ وی جگہ پاندے نیں۔ 
اعزاز احمد آذر ہوراں دے گیتاں وچ ایہہ خوبی اُگڑ کے سامنے آؤندی اے تے میری ایس گل دا ثبوت ایہہ مکھڑے نیں جیہڑے میں‫ احمد آذر دے گیتاں وچوں تہاڈے واسطے نمونے تے مثال دے طور تے چنے نیں تے جیہناں نوں پڑھ کے ای سواد آجاندا اے تے جے ایہہ گائے جان تے خورے کیہ کرن۔۔۔نالے 
تسیں ایہہ وی ویکھو کہ لوک تے کلاسیکی ادب دی چس نال گُج کے ایہناں گیتاں دا چسکا کِنا کُو ودھ گیا اے۔ 
مکھڑے ایہہ نیں میں لواں ہلارے عشق دے میں اُڈاں وانگ پتنگ میں بھل گئی آپ مہاریاں میں رنگی تیرے رنگ مینوں خواب سمجھ کے بُھل جاویں نہیں خواباں پچھے جائی دا چھڈ دل دی گل، ایہہ پاگل اے، پاگل نوں نہیں سمجھائی دا ۔۔۔۔۔۔۔۔۔۔۔۔ 
پُھلاں وانگوں مہکاں اوہدے پیار دیاں یاداں وچ نیں رُتاں رنگ بہار دیاں ۔۔۔۔۔۔۔۔۔۔۔۔ 
اوہدی گلی وچوں لنگھی ساں میں جان کے ہس پیا مینوں دوروں او پچھان کے تے گلی دا میں موڑ مڑ گئی ۔۔۔۔۔۔۔۔۔۔۔۔ 
اک ترساں میں اوس دے سلام نوں دوجے آیا ناں او وعدے والی شام نوں تے اُتوں ماہی چوہٹھ بولیا ۔۔۔۔۔۔۔۔۔۔۔۔ 
اُنج آکھن نوں کچ دیاں چوڑیاں پائی میرے نال بیٹھیاں پسوڑیاں توں ایہناں نوں منا جا سجناں تے اک واری آجا سجناں ۔۔۔۔۔۔۔۔۔۔۔۔ 
تلیاں اوہلے منہ ناں کج نی ہوون دے اکھیاں دا رَج نی ۔۔۔۔۔۔۔۔۔۔۔۔ 
ساڈے ایس خطے وچ پنجابی گیت نگاراں شیو کمار بٹالوی، امرتاپریتم، تنویر نقوی، سیف الدین سیف، احمد راہی، حزیں قادری، منظور جھلا تے وارث لدھیانوی نے شاعری دی ایس صنف نوں ابدی حیاتی دتی اے۔ 
اوہناں دے گیت روایت، کلاسیک تے جدیدیت دے نال نال ’’لوک انگ‘‘ دی خشبو وچ وی گُنھے ہوئے ہوندے سن تے جے میں ایہہ آکھاں پئی اعزاز احمدآذر شاعراں دی ایس لڑی وچ وادھا اے تے ایہہ غلط وی نہیں ہووے گا۔ 
اک گل چیتے رکھن والی اے کہ گیت دا اصل ناطہ سنگیت نال اے، بالکل انج جیویں اکھ دا کجلے نال اے، گیت مشاعرے یاں کاغذ تے لکھی شاعری دے طور تے نہیں بلکہ پڑوچ اودوں مزا دیندا اے جدوں اینوں سُر، لے یاں کسے راگ وچ ادا کیتا جاوے، گیت نوں جدوں کوئی چنگی طرز ، سوہنی کمپوزیشن، رسیلے ساز تے مدھر آواز مل جاندی اے، گیت من کھچواں تے امر ہوجاندا اے ۔ 
اعزاز احمد آذر دے گیتاں دا حوالہ وی ایہو اے۔ 
ایہہ تجربہ ہووی چکیا اے تے اگوں کرکے ویکھ وی لیا جے۔ 
اعزاز احمد آذر اک کھلے دل دماغ تے سوچ فکر دا انسان اے، پر اک پاکستانی ہون دے ناطے اوہ اپنے کلچر نوں کسے تھاں تے نہیں بُھلدا، اوہ اپنی ایس ثقافت نوں پوری دنیا دے انساناں لئی امن، سلامتی تے سکھ سکون دی علامت تے ضمانت جان دا اے، اوہ جان مال، عزت آبرو تے آن انکھ دے تحفظ دا دعوے دار اے، اوہ صرف انسانی بنیادی حقوق دا ای پاسدار نہیں سگوں گوانڈھیاں دے حق حقوق دا وی ڈاڈھا جانو اے۔ 
ایسے لئی تے او اپنے گوانڈھ وسن والے واسطے وی اوہو دعا کردا اے جیہڑی اپنے واسطے پسند کردا اے۔ 
حشراں تیکررہون شاہلہ دونویں گھر آباد وسدے رہن گوانڈی دونویں، یاری زندہ باد ۔۔۔۔۔۔۔۔۔۔۔۔ 
پیار فرید تے بُلہے، وارث شاہ دا دوجا نام سانجھ ایکتا، پیار محبت، نانک دا پیغام پیار، قرآن گرنتھ سبق ہے ہر دم رکھیں یاد اعزا احمد آذر اپنے دیس نال وی اَت پیار کردا اے۔ 
اوہ ایس توں اپنا تن من دھن وار نوں وی دریغ نہیں کردا۔ 
اپنے دیس دے کھیت کھلیان ، باغ میدان، ڈھولے، ٹپے، ماہیے، گِدے، بولیاں اوہنوں کملیاں کر دیندے نیں گنڈھ سوچ دی کُھل جاوے پُھو کنا جوانی نوں جیہڑی دیس نوں بُھل جاوے ۔۔۔۔۔۔۔۔۔۔۔۔ 
چلدے نی ہل وے ماہی سُن گل وے فصلاں دے بوہل کھڑے وجدے نی ڈھول بڑے اک بوٹا اے توری دا روپ حیاتی دا جیویں نخرہ گوری دا ۔۔۔۔۔۔۔۔۔۔۔۔ 
اک جوڑا پکھیاں دا بنے اتوں راہ ویکھاں دیوا بال کے اکھیاں دا ۔۔۔۔۔۔۔۔۔۔۔۔ 
گوری نہا کے ندی وچوں نکلی تے لہراں اُتے چن نچیا ہر شاعر، ادیب، دانشور دی سوچ، فکر تے محسوس کرن داانداز اپنا اپنا ہوندا اے تے اوہ اپنے جذبیاں، احساساں تے خیالاں دے حصار وچ رہ کے ای اپنی گل کردا اے۔ 
ایسے طرح آذر ہوراں دا وی اک اپنا انداز اے ، اک طرز اے ، اک فکر اے، اک سوچ اے، گل کرن دا ڈھنگ اے اپنا رنگ اے۔۔۔ 
جیہدے دائرے وچ رہ کے کوئی نظم، غزل یا گیت تخلیق کردے نیں۔ 
اوہناں دے گیتاں دی اپنی اک نویکلا اے تے اوہ انج اک وکھری ٹیپ دے گیت نگار نیں۔ 
اوہناں دی گیت نگاری اُتے کسے وی دوجے یاں وڈے شاعر دے اسلوب دی چھاپ نہیں ہیگی۔ 
میرے ایس دعوے دی روشنی وچ ہیٹھ دتے کجھ گیتاں دا حوالہ سامنے رکھو تے ایہہ گیت ویکھیا جے۔ 
ایہناں گیتاں دے حوالے نال اجے ہور بہت کجھ لکھیا جاسکدا اے پر تساں گیت وی تے پڑھنے نیں نا۔۔۔ 
ہانیا وے دل دے جانیا بہہ جامیرے کول سُن دی کہانیاں ۔۔۔۔۔۔۔۔۔۔۔۔ 
اک گل رہ گئی اے اووی سن لے جان توں پہلاں وے گل رہ گئی اے ۔۔۔۔۔۔۔۔۔۔۔۔ 
اُڈے چنی چھنکے ونگ پھکا پے گیا گورارنگ پھیرا پا ماہیا۔۔۔۔۔۔پا 
ماہیا میں کھڑی اڈیکاں تینوں اک واری آ ماہیا ۔۔۔۔۔۔۔۔۔۔۔۔ 
سونے دا میں لونگ گھڑایا لونگ اچ موتی نیلا پنچھی آہلنے پاکے بہہ گئے توں وی کر کجھ حیلا ۔۔۔۔۔۔۔۔۔۔۔۔ 
رَل مل گِدا پاون لگیاں چھن چھن چھنکی ونگ گدے وچ جد ناں تیرا آیا مینوں آوے سنگ ۔۔۔میں 
گِدا کنج پاواں مینوں آوے سنگ ۔۔۔میں 
گِدا کنج پاواں جینٹلمین مُدثر بشیر اِک سرکاری دفتر وِچ کِسے لوڑ والے بندے نُوں چاء پیاونا اُلٹی گنگا وَگن دے برابر سی تے اوس اُتے دفتر وی بتی دے محکمے دا ہووے تے ایہہ اِک ہور اچنبھے دی تے اچرج گل سی۔ 
بِلّاں نے لوکاں دی مَت مار چھڈی سی تے ہر طرحاں دا بندہ سرکاری میزاں دے دُوجے پاسے سڑیا بَلیا کھلوتا سی ایہناں میزاں دی اِک اخیرلی نُکر والی میز دے نال اِک سنگلی نال بنھی کُرسی اُتے اِک زنانی چاء پِیندی پئی سی۔ 
اوس زنانی دی عُمر کوئی سٹھاں دے نیڑے ہووے گی تے اوس دے نال سرکاری کُرسی اُتے جیہڑا بندہ بیٹھیا سی اوہ تِیہاں دے نیڑے ہوونا اے۔ 
چاء پِیندی زنانی دے دند دُوروں اِنج جاپدے سن کہ اوہ دیہاڑی وِچ گھٹو گھٹ دس باراں پان ضرور کھاندی ہووے گی۔ 
چاء پِیون دے نال اوس نے گلاں کردیاں ہوئے آپنے پُرانے جیہے بٹوے توں بِل کڈھیا۔ 
اوس دا بٹوا اِنج لگدا سی کہ کِسے ویلے وِچ بُہت مہنگا ہووے گا۔ 
اوس نے بِل کڈھ کے اوس دی میز اُتے رکھیا تے پھیر بولی، ’’ایہہ لے پُتر، پھڑ ہُن اسیں کِتھوں اکٹھے دو ہزار بھرئیے؟‘‘ ’’بِل وکھاؤ۔ 
اج دی جو رِیڈنگ سی لے کے آئے ہو؟‘‘ کلرک بابو بولیا۔ 
’’لے ہُن میں بُڈھی ٹھیڈی۔ 
مینوں کیہ پتہ ایہہ رِیڈنگ وِیڈنگ کیہ ہوندی اے؟‘‘ ’’چنگا۔ 
ایہہ بِل تُہاڈے ای ناں اے۔ 
خورشید بیگم، فصیل روڈ، ٹکسالی دروازہ، لاہور۔‘‘ 
کلرک بابو بِل توں پتہ پڑھدیاں بولیا۔ 
’’آہو پُتر ایہو ای ہے پتہ۔ 
مکان وی میرے ناں ہے تے نال توں بھلیا دس ہاں تیرے کول تیجی چوتھی واری آئی آں تے توں پتہ اج پڑھنا پیا ایں۔‘‘ 
’’ایس دی لوڑ اج پئی سی۔ 
خیر تُہاڈے مِیٹر دی رِیڈنگ کِسے بندے نُوں گھل کے منگا لواں گا۔۔۔ 
تے جیہڑی بِل اُتے ہے اوہ وی ویکھ لواں گا۔‘‘ 
کلرک بابو کُجھ سوچدیاں بولیا۔ 
’’تے پھیر کیہ ہووے گا؟‘‘ ’’اوہ میں ویکھ لواں گا، تُسیں بِل دی چِنتا نہ کرو مینوں کُجھ آپنے گانے بارے دسو۔‘‘ 
کلرک بابو نے ایہہ آکھ کے بِل بوجھے وِچ پایا تے اوہ زنانی نچِنت جیہی ہو کے کُرسی تے لتاں رکھ کے بہہ گئی۔ 
ایس گل نُوں وی بُھل گئی کہ اوہ کِسے سرکاری دفتر وِچ ہے تے اوس نُوں کئی بندے ویہندے پئے نیں۔ 
’’وے کلرک بابو جیون جوگیا۔ 
ہُن گاؤن کیہ ہے میں تاں پُت شرافت خاں صاحب دی شاگرد آں، تے میری ماں دا ناں مہرو بیگم سی۔‘‘ 
اماں بڑے مان نال بولی۔ 
’’چنگا۔ 
چیتے آیا میں اوہناں دا ناں وی کُجھ پُرانیاں فِلماں وِچ تکیا اے تے تُہاڈا ناں وی۔‘‘ 
کلرک بابو پھیر سوچدیاں بولیا۔ 
’’آہو، میں کُجھ فِلماں وِچ گانے گائے تے کُجھ وِچ کم وی کیتا سی۔ 
ہائے ہائے بس خان آصف دے مگر ہندوستان ٹُر جاندی تے۔۔۔‘‘ 
اماں اِک ہوکا بھر کے بولی۔ 
’’تے پھیر۔۔۔؟‘‘ 
کلرک بابو سگریٹ لا کے بولیا۔ 
’’تے پھیر ہوونا کیہ اے؟ چار بال اُتانہہ ہیٹھ ہو گئے۔ 
پہلاں تِن مُنڈے ہوئے تے چھیکڑلی دِھی۔ 
مُنڈے تِنے باہر ٹُر گئے تے دِھی اجے میرے کول ای ہے۔‘‘ 
’’کیہ مطلب کِتھے ٹُر گئے؟‘‘ کلرک بابو حیرانی نال بولیا۔ 
اجے اماں نے جواب نہیں دِتا سی کہ صاحب دے چپڑاسی نے آ کے آکھیا، مسعود قریشی صاحب جناب اندروں سدّا آیا جے‘‘ چپڑاسی نے ہس کے اماں ول ویکھیا۔ 
’’میں آنا ہاں۔‘‘ 
مسعود قریشی اماں ول ویکھ کے بولیا تے پھیر اماں اِک واری بولی۔ 
’’تے میرے بھولے پُتر ساڈے وِچ باہر ٹُر جاون دا مطلب ہے کہ اوہ آپنی ماں دا کم چھڈ کے ہیرا منڈی توں باہر ٹُر جاوے۔‘‘ 
اماں نے ایہہ آکھ کے آپنیاں بُلاں توں پان دی لالی صاف کیتی۔ 
اوس دے اِنج مُونہہ صاف کرن دے کارن نالدیاں میزاں توں دُوجے کلرکاں نے نِما نِما جیہا ہسنا شروع کر دِتا۔ 
اوہناں دا ہاسا ویہندیاں مسعود قریشی نے اماں نُوں آکھیا، ’’چنگا تُسیں ہُن جاؤ میں آپ تُہاڈے گھر آواں گا۔‘‘ 
’’چل ٹھیک اے۔ 
اُنج وی تھلے رکشہ کھڑا کر کے آئی ہاں۔ 
اوہنے وی بڑے پیسے بنا لِتے ہونے نیں۔‘‘ 
اماں نے وی آلے دوالے ویکھدیاں آکھیا۔ 
’’تُسیں چلو۔ 
میں شامی آپ ای چکر لاواں گا تے تُہاڈا بِل میرے کول ای رہوے گا۔‘‘ 
’’ہلا۔ 
جیوندا رہ پُتر۔۔۔ 
تیرا ناں کیہ ہے۔ 
میرے چیتے توں نِکل گیا ہے۔‘‘ 
اماں نے اُٹھدیاں پُچھیا۔ 
’’جی میرا ناں مسعود ہے۔۔۔ 
مسعود قریشی۔‘‘ 
’’پر توں لگدا کشمیری جاں پٹھان ایں۔‘‘ 
اماں نے ہس کے آکھیا تے باہر ٹُر گئی تے نال ای اِک دُوجا بندہ بِل پھڑ کے میز تے آن کھلوتا۔ 
’’جناب سانوں وی چاء لبھے گی جاں ایہہ سہولت کوٹھے آلیاں واسطے ای ہے۔‘‘ 
اوہ بھیڑا جیہا مُونہہ بنا کے بولیا۔ 
’’تُسیں جناب تشریف رکھو۔ 
چاء دے نال جے ٹھنڈے دی لوڑ ہووے تے اوہ وی سیوا واسطے آ جاوے گا۔‘‘ 
مسعود نے ہس کے آکھیا۔ 
’’نہیں باؤ جی، تُسیں بس ایہہ بِل ویکھ لوو۔ 
ایہو ای مہربانی ہووے گی۔‘‘ 
اوہ بندہ نموشی نال بولیا۔ 
مسعود نے اوس کولوں بِل پھڑیا تے پھیر دفتری کاروائی شروع کر دِتی۔ 
مسعود قریشی کم تے سرکاری دفتر وِچ کردا سی پر ویہل ویلے وِچ کدے کدے اخباراں جاں رسالیاں وِچ لِکھن دا شوق وی پُورا کر لیندا سی۔ 
اوس نُوں آس سی کہ خورشید بیگم نال گل بات کر کے کوئی نویکلی کہانی جاں کوئی فیچر لِکھ لوے گا۔ 
ایس گل توں اَڈ اُنج وی اوہ فنکاراں، کلاکاراں، گوئیاں، لِکھاریاں دا بُہت آدر کردا سی۔ 
اوس دا کومل کلا نال جُڑے لوکاں بارے آپنا اِک وِچار سی کہ سماج ایہناں گُنی بندیاں نُوں آدر دیونا دُور دی گل اوہ ایہناں نُوں بندہ ای نہیں سمجھدا۔ 
کم سو کم اوہناں نُوں بندہ تے سمجھیا جاوے ایہہ تے اوہناں دا حق ہے۔ 
ساری دیہاڑی دفتری کم وِچ رُجھیا رہیا۔ 
شامی کُجھ چِر سوچ کے خورشید بیگم نال گلاں کرن واسطے اِک کاغذ بھریا تے آپنی موٹر سائیکل تے قلعے دِیاں پِچھلیاں گلیاں وِچ ٹُر گیا۔ 
اوس دے ہتھ وِچ خورشید بیگم دا بِل سی اوس اُتے پتہ ویہندیاں ہوئے ہولی ہولی ٹُردا جا رہیا سی۔ 
راہ وِچ اوس نے دو چار بندیاں کولوں پتہ پُچھیا تے اوہناں اگوں جواب دیون دی تھاں تے اوس نُوں آپنے نال ای ٹُرن دا آکھ دِتا۔ 
مسعود وی اگوں ہس کے ٹُر گیا تے اخیر اِک تنگ جیہی گلی دے باہر رُکیا اوتھے کندھ نال لگے بِجلی دے میٹراں توں بِل اُتے لِکھے مِیٹر دا نمبر رلایا۔ 
گلی دی دوہاں نُکراں اُتے گتے دے ڈبے بناون والے بیٹھے سن۔ 
اوہناں کولوں پتہ سمجھیا تے اوس تنگ تے نِکی جیہی گلی وِچ وڑیا جیہڑی اگوں بند سی۔ 
اوتھے کھبے ہتھ دے مکان دے باہر اِک پہلوان وانگوں دِسدا مُنڈا کھلوتا سی۔ 
جِس کُھلے گلمے وِچ تِن تعویت پائے ہوئے سن تے اوہناں دے وِچکار پستول دی گولی وی ٹنگی ہوئی سی۔ 
’’جی شہزادیو کیہ سیوا کرئیے؟‘‘ اوہ سگریٹ دا اِک لما سُوٹا لا کے بولیا۔ 
’’پہلوان جی مینوں خورشید بیگم نال مِلنا ہے۔‘‘ 
’’لنگھے آوو۔ 
ایہہ اوہناں دا ای گھر ہے۔‘‘ 
اوہ مُنڈا بُوہے توں راہ دیندیاں بولیا۔ 
مسعود گھر اندر ٹُر گیا۔ 
جِتھے اِک نِکے جیہے ویڑھے وِچ دو تِن ورھیاں دا ننگا بال کھیڈدا پیا سی۔ 
’’آ جاؤ۔ 
قریشی صاحب اندر کمرے وِچ ای آ جاوو۔‘‘ 
اندرلے کمرے توں خورشید بیگم دی واج آئی۔ 
’’ایہہ تُہاڈا گھر ہے۔ 
ایڈا نِکا جیہا۔‘‘ 
مسعود حیرانی نال چار چوپھیرے ویکھدیاں بولیا۔ 
’’پُت بھلا ہووے میری دِھی دے پیو دا۔ 
اوہ بہشتی اِک جینٹلمین سی۔ 
اوہو ای ایہہ مکان میرے ناں لا گیا سی۔‘‘ 
خورشید بیگم منجی توں اُٹھدیاں بولی۔ 
’’جی۔۔۔ 
جی۔۔۔ 
میں کُجھ سمجھیا نہیں۔ 
مسعود اِک مُوڑھے اُتے بیٹھدیاں بولیا۔ 
’’اوئے صغیر جا باہروں اِک بوتل پھڑ لیا۔‘‘ 
خورشید بیگم نے اوس پہلوان نُوں واج ماری۔ 
’’ایہہ کون ہے تے نالے بوتل دی کوئی لوڑ نہیں۔‘‘ 
مسعود باہر ویکھدیاں بولیا۔ 
’’اُنج تاں ایہہ مینوں آپنی نانی آکھدا ہے پر ہیگا میری دِھی دا ٹیم لوان والا ہے۔‘‘ 
’’جی۔۔۔ 
تے اوہ تُہاڈا پُتر۔۔۔ 
تے تُہاڈی دِھی۔۔۔ 
مینوں کُجھ سمجھ نہیں لگیا۔۔۔ 
ایہہ مکان تُہاڈی دِھی دا پیو۔۔۔؟‘‘ 
’’پُتر جِس نے پالنا ہے اوس نُوں ای تے ماں آکھنا ہے۔ 
ماں ای تے بالاں دا ڈِھڈ بھردی ہے تے اوہ میری دِھی دی کمائی کھاندا ہے تے میں پھیر اوس دی نانی ہی تے ہوئی۔‘‘ 
خورشید بیگم اِک لما ساہ بھر کے بولی تے پھیر اِک پان مُونہہ وِچ رکھیا تے پھیر اِک واری بولی، قریشی باؤ میں آپنی جوانی وِچ ایہو ای جتن کردی رہی کہ میرے بال کِسے ٹھاری چوں نہ ہوون تے بس کِسے جینٹلمین دے ہوون پر مینوں اِنج لگدا ہے کہ مُنڈے تے ہیگے ٹھاریاں دے سن تاں ای تے ماں نُوں بُڈھے ویلے چھڈ گئے۔ 
اوہناں دے رنگ رُوپ اُنج دے ای پکے چوڑے پر میری دِھی تے اِک حُور ہے اِک جینٹلمین دی دِھی۔ 
آپنے پیو وانگوں اُچی لمی جوان، گوری چِٹی، نیلی اکھیاں والی۔‘‘ 
خورشید بیگم بولدی گئی تے مسعود قریشی حیرانی نال اوہنوں ویہندا رہیا۔ 
’’میں اجے وی گل سمجھ نہیں سکیا۔‘‘ 
قریشی باؤ تُوں وی بُہت سِدھا ایں۔ 
قریشی جو ہویا۔ 
ایدھر دا ہوندا تے سمجھدا۔‘‘ 
خورشید بیگم ہس کے بولی۔ 
ایس وِچ اوہ پہلوان مُنڈا بوتل مسعود دے ہتھ پھڑا کے باہر ٹُر گیا۔ 
خورشید بیگم ایہہ تھاں، ایس دے بھید میرے واسطے نویں نیں۔‘‘ 
مسعود بوتل دا گُھٹ بھر کے بولیا۔’’ویکھ 
باؤ حشر دیہاڑے رب نے ساریاں بندیاں نُوں ماواں دے ناں نال سدّنا اے تے اسیں رنڈِیاں رناں تے ایتھے ای حشر دیہاڑ ہنڈا جاندیاں واں۔ 
ساڈا کیہ حساب ہوونا، ساڈی تے بس وصولی ای ہے۔ 
تاں ای تے ساڈیاں قبراں اُتے ساڈیاں ماواں دے ناں ہوندے نیں کدے پیو دا ناں نہیں ہوندا۔‘‘ 
خورشید بیگم ایہہ آکھ کے باہر ویڑھے وِچ ٹُر گئی۔ 
مسعود ایسے شش و پنج وِچ سی کہ اوہنے اُتلی منزل توں گُھنگھرواں دی واج سُنی تے نال ای اوس دے مگر اُچی اُچی واج وِچ اِک دو تِن چار، اِک دو تِن چار دی گِنتی دی واج آون لگ پئی۔ 
پھیر کُجھ چِر مگروں ہارمونیم دے نالو نال طبلے دے ٹھیکے دے نال گِنتی دی واج شروع ہو گئی۔ 
مسعود کَن لا کے اوہ واجاں سُندا پیا سی کہ کمرے وِچ خورشید بیگم آ گئی۔ 
اوس نے حیرانی نال اوس ول تکیا تے اوہ اُتلی منزل ول اشارہ کر کے بولی۔ 
’’ایہہ اُتے والا کمرہ اِک ماسٹر صاحب نُوں کرائے تے دِتا ہویا ہے تے نال اوہ میری کِرن نُوں ناچ وی سکھاؤندا اے۔‘‘ 
’’کِرن تُہاڈی دِھی دا ناں ہے۔ 
اوس جینٹلمین دی دِھی۔۔۔؟‘‘ 
’’آہو۔ 
اگوں ویکھ ہاں اوس دا بال وی کِسے ٹھاری دا ہو گیا اے۔‘‘ 
خورشید بیگم نے باہر ورانڈے وِچ کھیڈدے بال نُوں ویکھ کے آکھیا۔ 
ایس وِچ لوہے دِیاں پوڑیاں توں ہیٹھاں لتھن دی واج آئی تے کمرے وِچ اِک جوان کُڑی آن کھلوتی اوس دا سارا سریر پسینے نال بِھجیا پیا سی تے اوس دے نالو نال ساہ وی پُھلیا پیا سی اوس دی ایس حالت دے کارن تے بغیر دوپٹے توں اوہ عام زنانی توں کُجھ بُہتی زنانی دِسے پئی۔ 
اوس نے جدوں مسعود قریشی ول ویکھیا تے نال ای پُچھن والیاں نظراں توں ماں ول ویکھیا۔ 
کِرن ایہہ قریشی باؤ ہے ساڈے بِل دے کارن وچارا ایتھے دھکے کھاؤندا پیا ہے۔‘‘ 
قریشی صاحب۔۔۔ 
قریشی صاحب تُسیں تے عِزتاں والے ہو تے ایس تھاں اُتے کاہدے توں آئے ہو؟‘‘ کِرن ماں دی گل نُوں پرانہہ سُٹ کے زہر بھر کے بولی۔ 
پر قریشی تے اوہنوں اِک ٹُک ویہندا رہیا تے کوئی جواب نہ دِتا۔ 
ایس وِچ تِن چار کُڑیاں اوس مگر آن کھلوتیاں۔ 
کُجھ چِر مسعود نُوں ویکھ کے ہسدیاں رہیاں تے پھیر پیراں توں گُھنگھرو لا کے پِنیاں اُتے تیل مَل کے پھیر اُنج ای ہسدیاں واپس اُتے ٹُر گئیاں تے اوہناں مگر کِرن وی گُھنگھرواں دی واج نال پوڑیاں چڑھ گئی۔ 
’’وے قریشی پُتر چل آ تینوں ماسٹر صاحب ہوراں دا سبق وکھاواں توں کیہڑا روز روز ایتھے آونا اے۔‘‘ 
خورشید بیگم اِک نواں پان کڈھدیاں بولی۔ 
مسعود نُوں کِسے گل دی سمجھ نہیں آؤندی پئی سی تے اوہ بغیر کُجھ آکھے اوس دے مگر اُتے ٹُر گیا۔ 
اُتے کمرے وِچ اِک پُرانا تے گندہ قالین وِچھیا پیا سی تے اِک نُکر وِچ اِک ہارمونیم والا تے اوس دے نال ای اِک طبلے والا بیٹھا سی تے دُوجی نُکر وِچ اِک ماسٹر صاحب ہتھ وِچ دو نِکیاں نِکیاں ڈنڈیاں پھڑی بیٹھے سن تے اوہناں اگے چھ کُڑیاں تِن تِن دی ونڈ وِچ کھلوتیاں سن تے اوہناں چوں کِرن سبھ توں اُچی لمی گوری کِسے انگریز کُڑی وانگوں دِسدی پئی سی۔ 
ماسٹر صاحب نے مسعود تے خورشید بیگم نُوں اشارے نال اِک نُکر ول بٹھایا تے طبلے والے نال بولیا۔ 
’’چلو دِینو بابا کہروا وجاؤ۔‘‘ 
ماسٹر صاحب نے طبلے والے نُوں اشارہ کیتا تے طبلے والے دے نال ہارمونیم والے نے وی اِک گیت وجاونا شروع کر دِتا۔ 
اوس دے نال ای کُڑیاں نے گُھنگھرواں دی واج نال نچنا شروع کر دِتا۔ 
اِک واری مسعود نُوں اِنج لگیا کہ خبرے اوہ باتشاہ جہانگیر ہووے تے اوس دے دربار وِچ کُڑیاں نچدیاں ہوون پر ایہہ سُفنا ماسٹر صاحب دی واج نال ای ٹُٹ گیا۔ 
پُونم جی۔ 
آپنا بلاؤز ٹھیک کرو تے دوپٹے نُوں صحیح چج نال لویٹو۔ 
ایہہ سبق ہو رہیا اے۔ 
دُوجے کم اسٹیج اُتے ای رہن دیوو۔‘‘ 
’’چنگا ماسٹر صاحب‘‘ اِک کُڑی بولی۔ 
سبق اِک واری پھیر شروع ہو گیا۔ 
سبق مُکن مگروں مسعود نے سبھ کولوں آگِیا لِتی تے تھلے لتھ گیا۔ 
گلی دے باہروں اِک واری پھیر مِیٹر دی رِیڈنگ ویکھی تے گھر ٹُر گیا۔ 
اگلی دیہاڑی مسعود نے بِل ٹھیک کروایا تے بوجھے وِچ پا کے خورشید بیگم ول ٹُر گیا۔ 
اوہ سارا راہ ایہو ای سوچدا رہیا کہ اج اوتھے بیٹھنا نہیں۔ 
بس بِل پھڑا کے واپس ٹُر آونا اے۔ 
کوئی فیچر جاں کہانی لبھے بھاویں نہ لبھے۔ 
اوہنوں پھیر بُوہے دے باہر پہلوان مُنڈا دِسیا۔ 
اوہنے خورشید بیگم نُوں سدّیا۔ 
مسعود نے خورشید بیگم نُوں چار سو روپے دا بِل پھڑایا تے خورشید بیگم نے اوس دا متھا چُم لیا۔ 
مسعود واپس ٹُرن لگیا تے خورشید بیگم نے اوس نُوں بتھیرا بیٹھن دا آکھیا پر اوہ نہ رُکیا۔ 
ایس وِچ ای کِرن بُوہے وِچ آ گئی تے سِر تے دوپٹہ سِدھا کر کے بولی، قریشی باؤ تُہاڈی مہربانی تُسیں ساڈے واسطے ایہہ سبھ کُجھ کیتا اے۔‘‘ 
’’نہیں مہربانی کاہدی۔ 
تُہاڈا بِل ہے ای غلط سی تے نال میں اُنج وی فنکاراں دی بُہت قدر کرنا واں۔‘‘ 
مسعود خورشید بیگم ول تک کے بولیا۔ 
’’مہربانی ہی اے جناب پر مینوں اِنج لگدا ہے کہ تُسیں خبرے میری کل والی گل دا بھیڑا مَنیا ہووے گا۔‘‘ 
’’نہیں چھڈو جی ایہو جیہی کوئی گل نہیں۔‘‘ 
’’چلو پھیر میں اِنج مناں گی کہ کل کُجھ فِلماں والیاں نے ایتھے آؤنا اے۔ 
میرا ناچ ہووے گا۔ 
تُسیں ضرور آؤنا۔‘‘ 
’’چلو ویلا مِلیا تے ضرور۔۔۔‘‘ 
مسعود نے کِرن ول ویکھ کے آکھیا تے باہر ٹُر گیا تے اوس نے موٹر سائیکل ریڑھ کے پیدل ٹُرنا شروع کر دِتا۔ 
اوہنوں گلی دے باہر ہٹیاں اُتے جُتیاں دے ڈبے بناون والے، کُجھ ہٹیاں پاناں والیاں دِیاں دِسیاں۔ 
تھاں تھاں اُتے نشئی تے دَلے دِسے۔ 
اوہ ایس گل اُتے حیران سی کہ اج توں پنجاہ ورھیاں پہلاں ایس تھاں اُتے وڈے وڈے جاگیردار، سنگیت کار، فلماں والے آؤندے سن تے ہیرا منڈی وِچ لُکے ہوئے ہِیریاں نُوں لبھدے سن ہُن تاں ایتھے منڈی بن گئی سی اوہ وی جُتیاں دی تے کیسی گل سی کہ زنانی دا مُل جُتی دے مُل توں وی ادھا سی۔ 
اوہنے آپنے مَن وِچ پکا کر لیا کہ ہُن کدے وی ایتھے نہ آوے گا۔ 
اگلی دیہاڑی اوس دے موبائل اُتے کِرن دے کئی فون آئے پر مسعود ہیرا منڈی نہ گیا پھیر ایس گل نُوں وی اِک مہینہ لنگھ گیا۔ 
اِک دِن خورشید بیگم پھیر دفتر آئی تے مسعود نُوں پکیاں کر کے گھر آون دا آکھ کے گئی۔ 
شامی مسعود نہ چاہندے ہوئے وی خورشید بیگم ول ٹُر گیا۔ 
اوہ پہلوان مُنڈا اوس نُوں سِدھا اُتے ماسٹر صاحب دے کمرے وِچ لے گیا۔ 
اوتھے ماسٹر صاحب اِک نویں کُڑی نُوں شاگرد کردے پئے سن۔ 
مسعود وی اِک نُکر وِچ بہہ گیا۔ 
ماسٹر صاحب نے کُڑی دے گُٹ اُتے گنڈا بنھیا تے ہارمونیم والے نُوں آکھیا، ’’چلو بھئی کت کار۔‘‘ 
ماسٹر صاحب نے طبلے والے نُوں اشارہ کر کے تِن تال دا آکھیا تے ہتھاں نال آپنیاں ڈنڈیاں وجاونیاں شروع کر دِتیاں تے مُونہہ نال اوس دے بول بولنے شروع کر دِتے، نا دِھن دِھن نا نا دِھن دِھن نا نا تِن تِن نا نا دِھن دِھن نا اوس کُڑی نے نچنا شروع کر دِتا تے ماسٹر صاحب نے اوس نُوں روک کے اَڈِیاں دی ٹور دسی تے پھیر اِک واری اِک دو تِن چار، اِک دو تِن چار دی گِنتی شروع کر دِتی۔ 
طبلے والا تِن تال وجاوندا رہیا تے ماسٹر صاحب نے کت کار دا پہلا سبق مُکایا۔ 
پھیر اوہناں اَٹھ کُڑیاں دی چار چار دی ونڈ کیتی تے ہارمونیم والے ول ویکھ کے آکھیا، ’’چلو بھئی کہروے دی چال شروع کرو۔‘‘ 
اوس دے مگر آپنیاں ڈنڈیاں دے نال پھیر گِنتی شروع کر دِتی۔ 
کُڑیاں اُنج ای نچدیاں رہیاں۔ 
مسعود نُوں اِنج لگیا کہ جیویں اوہ کُڑیاں ہواواں وانگوں ہوون تے اوہناں دے گُھنگھرو بدلاں وانگوں ہوون کدے نِیویاں تالاں اُتے سمندر دِیاں ٹھہریاں لہراں بن جاون تے کدے تیز تال اُتے واء ورولے دی ہوا وانگوں اُڈدیاں جاون۔ 
جدوں گیت مُکیا تے ماسٹر صاحب نے نویں کُڑی ول ویکھ کے آکھیا، رانی ایہہ کہروے دی چال سی۔ 
چار ماتریاں دی ایس دے بول چیتے رکھیں دھنگ تاتا، تک تا تا، دھنگ تا تا، تک تا تا تے ایس دے نال طبلے دے بول ہوون گے دھاگے ناتی، ناتے دِھن نا۔‘‘ 
ماسٹر ہوراں دی گل دے جواب وِچ کُڑی نے ہاں وِچ سِر ہلایا تے اوس دے نال بیٹھی اِک مائی نے طبلے والے نُوں اشارہ کیتا۔ 
طبلے والے نے ماسٹر صاحب ول ویکھیا تے اوہناں سِر ہلایا تے ہارمونیم والے ول ویکھ کے اِک گیت گاونا شروع کر دِتا، سجنا، بیلیا بھاگ میرے جاگ گئے نیں میں جاگ پئی آں میں اوہو ای آں جیہڑی تیرے ناں لگ گئی آں کُڑیاں پھیر اِک واری نچنا شروع کر دِتا۔ 
مسعود نُوں اِنج لگے کہ جیویں ایہہ گیت کِرن اوہدے واسطے گاؤندی پئی ہے۔ 
کُجھ چِر اماں نے گویا تے گیت مُکن مگروں مسعود پھیر سبھ کولوں آگیا لے کے ٹُر گیا۔ 
اوس مگروں اوہ کئی دِن اچرج حالت وِچ رہیا۔ 
کِرن دے نال موبائل فون اُتے گلاں وی کردا رہیا پر اوس دے کِنی واری سدّن اُتے وی اوس دے گھر نہ گیا۔ 
پھیر اِک دِن اوہنوں کِرن نے دسیا کہ خورشید بیگم بمار ہے تُسیں شامی آ جاوو۔ 
خورشید بیگم دا سُن کے اوہ شامی پھیر ہیرا منڈی ٹُر گیا۔ 
کِرن ای بُوہے تے مِلی تے اوہنے اوس نُوں دسیا کہ اوہ آپنے وڈے مُنڈے دے گھر گئی ہے۔ 
مسعود واپس ٹُرن لگیا تے کِرن نے اوس نُوں زبردستی اندر بٹھا لیا۔ 
’’تُہاڈا مُنڈا کِدھر ہے؟‘‘ مسعود نے پُچھیا۔ 
’’اوہ ماں نال گیا ہے۔‘‘ 
کِرن آپنیاں لٹاں سِدھیاں کر کے بولی۔ 
’’تُہاڈے بھرا وی بُہت سہندے نیں تے تُسیں لوک پھیر وی۔۔۔‘‘ 
مسعود باہر مُونہہ کر کے بولیا۔ 
’’پہلی گل تے ایہہ ہے کہ اوہ میرے بھرا نہیں دُوجی گل ایہہ کہ جے اوہ سہندے تے مینوں کیہ۔‘‘ 
ایہہ گل سُن کے مسعود چُپ ہو گیا تے کِرن چاء بناون لگ گئی۔ 
’’لگدا ہے تُہاڈا آپنی گھر والی نال کوئی چنگا حساب نہیں۔‘‘ 
’’اِنج دی کوئی گل نہیں پر اوہنوں دھرم نال جُڑے لوک بُہتے چنگے لگدے نیں۔‘‘ 
’’مولبیاں ورگے۔۔۔‘‘ 
کِرن ہس کے بولی۔ 
’’خبرے۔۔۔ 
پر میں ناہیوں مولبی تے ناہیوں دھرم نال جُڑیا۔‘‘ 
’’کیہ ایہہ دوویں وکھو وکھ شیواں۔۔۔؟‘‘ 
کِرن حیرانگی نال چاء رکھ کے بولی۔ 
’’دو ای تے نیں، ہر دھرم والے نے دھرم دی اِک آپنی شکل اُساری ہوئی ہے۔‘‘ 
’’تے پھیر تُسیں ایتھے ہیرا منڈی وِچ۔۔۔‘‘ 
’’بئی ایس گل دا اوس گل نال کیہ ساک۔ 
اسیں خبرے ساری حیاتی چنگے میاں بیوی تے نہ بن سکیئے پر ایہہ جتن ہے کہ چنگے ماپے ضرور بن جائیے۔ 
بالاں دے ای کارن۔۔۔ 
پر ایتھے آؤنا تے اِک فیچر، اِک کہانی دے کارن۔۔۔ 
ہور کُجھ وی نہیں۔‘‘ 
مسعود کُجھ گُوڑھیاں سوچاں نال رُک رُک کے بولدا رہیا۔ 
قریشی صاحب جو تُسیں کُجھ لِکھدے ہو کیہ اوہ چھپدا وی اے کہ بس ایویں کِرن نے ہس کے پُچھیا۔ 
’’جے فیچر لِکھاں تے اوہ ضرور چھپدا اے پر کہانی گھٹ ای چھپدی اے۔‘‘ 
’’اوہ کیوں؟ پُٹھیاں سِدھیاں گلاں لِکھدے ہوو گے۔‘‘ 
کِرن بِستر اُتے پئے کپڑیاں ول ویکھ کے بولی۔ 
’’نہیں۔ 
خبرے میں مَن مرضی دا لِکھنا واں جاں رسالے والیاں کول میرے توں چنگا لِکھن والے کہانی کار بُہتے نیں۔‘‘ 
’’چلو چھڈو۔ 
میں ذرا لِیڑے بدل آواں۔‘‘ 
ایہہ آکھ کے کِرن نالدے کمرے وِچ ٹُر گئی تے کُجھ چِر مگروں اندروں واج آئی۔ 
قریشی صاحب اندر آیا جے۔‘‘ 
مسعود اندر گیا تے اوہ شیشے ول مُونہہ کر کے کھلوتی سی اوس دی کَنڈھ مسعود ول سی۔ 
قریشی صاحب ایہہ پِچھوں بَکل لایا جے۔‘‘ 
کِرن دی تنگ سلوار تے ننگی کنڈھ ویکھ کے اِک واری مسعود اُتوں ہیٹھوں ہِل گیا تے پھیر جِس سمے اوس نے بَکل لایا تے اوس دا متھا پسینے نال بِھج گیا کیوں جے اوس نے ساری کنڈھ اُتے تھاں تھاں تے زخم ویکھے تے نالو نال کئی تھاواں تے دنداں دے نشان وی دِسے۔ 
’’ایہہ زخم۔۔۔ 
ایہہ نشان۔۔۔ 
ایہہ زخم کیویں نیں؟‘‘ مسعود نے کنبدیاں پُچھیا۔ 
قریشی صاحب نِرے لَک تے نہیں۔ 
ساری چھاتی وی ایہناں دے نال بھری پئی ہے۔‘‘ 
کِرن نے ایہہ آکھ کے مسعود ول مُونہہ کر دِتا۔ 
اوہنوں اِنج ویکھدیاں مسعود نے اکھیاں ہیٹھ کر لِتیاں تے اودوں تِیکر اُتانہہ نہ کیتیاں جدوں تِیکر اوہنے قمیض نہ پا لئی۔ 
’’میں کُجھ پُچھیا سی‘‘ مسعود کُرسی تے بیٹھ کے بولیا۔ 
قریشی صاحب ایہہ زخم سریر دے نالو نال آتما تے وی نیں تے باقی رہی دنداں دے نشاناں دی گل تے جناب ایتھے آون والیاں دی اسیں اوہ سیوا کرنی ہاں جیہڑی اوہ آپنے گھراں توں نہیں لیندے۔‘‘ 
’’ایہہ سیوا تے نہیں۔ 
ایہہ تاں ظلم ہے۔ 
پیسے دیون دا ایہہ مطلب تے نہیں۔۔۔‘‘ 
’’مطلب ہے اِک۔۔۔ 
اِک کہانی کار صاحب۔۔۔ 
مطلب ہے۔‘‘ 
کِرن اُچی واج وِچ بولی۔ 
’’بھاڑے دا سریر جیہڑے موگھے توں چاہوو تَر کر لوو۔ 
جیہڑی پیلی وِچ چاہوو۔ 
ہل واہوو تے پھیر جے مگروں کدے فصل اُگ پئے تے اوس توں انکاری پتہ نہیں کس دا بِی ہے۔‘‘ 
کِرن اوس دے گل لگ کے روندیاں بولی۔ 
مسعود دا مَن زور زور دی دھڑکن لگ گیا۔ 
پھیر اوہنے کِرن نُوں ماسا کُو پرانہہ کیتا تے اُٹھ کے کھلو گیا۔ 
کِرن پھیر گل کراں گے۔ 
میں تے بس ایتھے آیا ساں۔۔۔ 
خیر چھڈو۔‘‘ 
مسعود ایہہ آکھ کے باہر تُر گیا۔ 
کُجھ چِر مگروں خورشید بیگم وی آ گئی تے اوہنے مسعود دا پُچھیا تے کِرن نے دسیا کہ اوہ چلا گیا۔ 
اوس شام مگروں مسعود نُوں پھیر کِرن دے بڑے فون آئے اوہنوں کئی واری سدّیا پر مسعود دا پھیر جاون دا حوصلہ نہ ہویا۔ 
اِک شام نُوں کِرن نے اوس نُوں وڈِیاں وڈِیاں قَسماں دے کے سدّیا کہ بس اِک واری آ جا پھیر کدے نہ سدّاں گی۔ 
اگلی شام مسعود پھیر اِک واری ہیرا منڈی ٹُر گیا۔ 
گھر وِچ کِرن توں اَڈ کوئی ہور جی نہ سی پر اوس دیہاڑی گھر دی حالت بُہت صاف سُتھری سی۔ 
کمریاں دے فرش دُھپے ہوئے سن۔ 
بِسترے، پردے وی بدلے ہوئے سن۔ 
اوہ اندر آیا تے کِرن نے بُوہا مار لیا۔ 
اوس دِن مسعود نُوں کِرن اُتے اِک ہور رُوپ دِسیا۔ 
برِیک جالیاں والے کالے رنگ دے لِیڑیاں وِچوں اوس دا رُوپ تھاں تھاں توں جھاتیاں ماردا پیا سی۔ 
اوس دے چِٹے دُدھ سریر تے اِک گُلابی رنگ آیا ہویا سی۔ 
کِرن اوس نُوں لے کے بِستر تے بیٹھ گئی تے مسعود دِیاں لتاں گُھٹنیاں شروع کر دِتیاں پر مُونہوں کُجھ نہ بولی۔ 
مسعود دے ہتھ پیر پھیر اِک واری پُھل گئے۔ 
اوہ جوان سی، فنکاراں دا آدر کرن والا سی پھیر وی اِنج دی حالت دا کدے وی نہ سوچیا سی۔ 
اوس دے مَن وِچ کدے وی زنانی دے سریر دی تانگھ نہ سی۔ 
ایس کارن ای اوہ آپنے گھر وِچ وی اِک چنگا پیو سی۔ 
اوس سمے اوس دا سارا سریر پسینے نال بِھجیا پیا سی۔ 
کِرن دِیاں گرم ساہواں تے وڈیاں وڈیاں کالیاں اکھیاں اوس نُوں اِک ہڑھ وانگوں ڈوبی جا رہیاں سن۔ 
قریشی صاحب صرف اج دی اِک شام دی سیوا کراں گی۔ 
بس پِچھلے دِناں دا اِک حق سمجھ لیا جے۔‘‘ 
مسعود نُوں کُجھ سمجھ نہیں آؤندی پئی سی۔ 
اوہ اِک دم اُٹھیا، بغیر کُجھ آکھے سُنے کُنڈی کھول کے باہر ٹُر گیا۔ 
کِرن بِستر تے لمی پئی رہ گئی۔ 
کُجھ چِر مگروں خورشید بیگم کِرن کول آ گئی۔ 
’’کیوں میری دِھی دی مَن مراد پوری ہو گئی۔‘‘ 
خورشید بیگم اوس نُوں گل لا کے بولی پر کِرن تے روندی رہی ماں نے پھیر اِک واری سِر اُتے ہتھ پھیریا تے اوس روون وِچوں اِک ہوکا باہر آیا تے کِرن دی واج اِنج نِکلی جیویں کِسے کُھوہ توں آؤندی ہوئے پئی۔ 
’’ماں۔۔۔ 
میری واری تینوں اِک جینٹلمین لبھ گیا سی پر میرے کِسے بال واسطے کوئی جینٹلمین نہیں۔۔۔‘‘ 
ساہتی یکجہتی دی نویکلی سُندر تحریر ہیر وارث شاہ غلام رسول آصف سب توں پہلی گل ایہا آئی کہ منکھ نے اپنی ہوند دی گوچر دے تھوہ لون لئی کیہڑی لوڑ نوں سامنے رکھدیاں ہویاں اپنے مڈھوں لیکے اجوکی گھڑی تیک دے وکاسی سدھانتک دی اُگھ سگھ لاون نوں اپنے من وچ کیوں لیاندا۔ 
کیہ بھئی کہ بندے دی ایہہ سوچ ہائی کہ بندہ ایس دھرت اتے آکے کیویں اپنا نسبی، فکری، سدھانتک سانبھی رکھ سکے گا۔ 
ایس سوچ دے پچھے بندے دی سوچ جیس ایہہ سوچ رنبھی اوہ سوچ کیویں بندے دے ذہن وچ اتری۔ 
کیہ بندے دی حیاتی دی بیڑی ایس دے ورودھی سبباں دے سمندر وچ اتار دتی گئی؟ اتے جے ایہہ گل سچ اے تے انج کیوں کیتا گیا۔ 
جس پوڈے اُتے بندہ ایس وکاسی سندھانتک دی پوڑی اتے اج کھلوتا ہویا اے۔ 
ایہہ پوڈا پچھلیاں پوڈیاں نال کوئی رشتہ رکھدا ہے کہ نہیں۔اتے 
اگانہہ بندے نے کیہڑے پوڈے اتے چڑھنا ایں۔ 
اوس ویلے بندے دی جسمانی ہوند کنج دی ہووے گی۔ 
جد کہ ایہہ آکھیا جاندا اے کہ اک اکھ نے اپنی اجوکی گھڑی تیکر اپڑن لئی کِنّے ای جودھ کیتے ہن۔ 
اتے بے انت اڑکاں تھانیں لنگھ کے باقی انگاں وی انج ای ہزاراں ویرویاں والے ورودھی دریاواں تھانی گزر کے اج دی ہوند وچ آئے ہن۔ 
منکھ دی جیون کلادا انگ ڈھنگ کیہ اے۔ 
بندے دی لکی ہوئی پریرناواں دا اصل کیہ اے۔ 
تے ایس بندے نے حاصل کنوں کرنا ایں۔بندہ 
بنایا کنے اے۔ 
اوہ ذات کیہو جئی اے۔ 
جے بندہ سنپورن گوہ دیاں واٹاں تھانی اپنی سوچ دے گھوڑے دوڑائے تے بندے نوں اوس ذات دا کجھ تھوہ نہیں لگ سکدا۔ 
اوس ذات دا تھوہ نہ لگنا ای تھوہ لگنا اے ایس فقرے وچ پہلا حصہ تھوہ نہ لگنا اے دوجے حصے تھوہ لگنا اے۔ 
دے وچالے اک ماترے جنے ساہ دی وتھ اپنی ہوند دی ہمیشگی دا ثبوت دے رہی اے۔ 
ایہہ وتھ در اصل وتھ نہیں ایہہ لمحہ اینا زود پرواز اے کہ ایس دی زود پروازی بندے نوں کہ بندہ گمراہ نہ ہو جاوے ایہہ لمحہ اپنی اضافی ہوند دی دائمی کیفیت نوں قائم رکھدیاں ہویاں اگلے پوڈے ول دھکیلن دا آہر کر دا اے۔ 
ہر پوڈے تے جا کے آرزو اگلے پوڈے اتے اپڑن لئی سیّد دا ایہہ مصرا الاپدی اے۔ 
ٹریا وانگ مسافراں دیس چھڈے نہیں ویکھنا ملک نوں آ ناتھا پنجابی ماں بولی دے سلیکھ کار وارث شاہ دے ہر اکھر وچ فکر دیاں تجربہ گاہاں دا سمندر اپنی سندر تا لئی ٹھاٹھاں مار دا اے۔ 
جس دے فکری بوبنیاں دیاں کھانگڑ دھاراں دا دُدھ حیاتی دیاں اوکڑاں نال نبڑن لئی بندیاں نوں نویاں سوچاں دے سومیاں تے چشمیاں نوں وگاون لئی وڈھی چونبڑ لوندا اے۔ 
اتے ایس ساہتکار دے اکھراں دیاں معنیاں دیاں الوکار فکری گندلاں انسانی ذہن نوں نویاں توں نویاں منزلاں ول ٹورن لئی پریردیاں نیں۔ 
جناں چکر اسیں اپنی شاعری، موسیقی، فنون ،ادب،سنگ تراشی تے فکر وچ فطرت دی زبان دے اکھراں اوہلے اوہ متحرک حقیقت پیدا کرن دی صلاحیت دی استطاعت نال اوس دا معروضی نمونہ پیش نہیں کراں گے۔ 
اونا چکر اسیں اپنے اصل مقصد حیات ول نہیں اُڈسکدے۔ 
اودھروں چڑی چوہکے اودھروں ٹر پین پاہندی اُڈدی ہوئی خبر نال کجھ نہیں بننا۔ 
ایہہ گل اپنی تھاں تے لاریب اے کہ موضوعی جمالیات تے متشابیات ہی اصل خزانہ اے۔ 
پر ایس خزانے نوں رب کریم نے وی ظاہر کیتا اے۔ 
اتے فطرت نے آفاقی تے انفسی پدھراں اُتے انسان نوں وی او سے خزانے نال رچایا ہویا اے۔ 
پر جس گھڑی فطرت دیاں عنایات اُتے چند لوکاں دا قبضہ تھی ونجے فیر قدرت کوئی نہ کوئی ایہہ جیا بندہ پیدا کر دی اے جیہدی کلانال دلاں دے ہنیرے دور ہو جاندے نیں۔ایہدی 
مثال انا طول فرانس اپنی کتاب بغاوت ملائکہ، وچ ایہو جیہاں حالات دی تصویر کھچ دیاں ہویاں فرماندے نیں۔ 
جدوں قرون وسطیٰ وچ ساریاں جزئیاتِ حیات دے اتے مذہبی راہنماواں دی مکمل فرماں روائی سی تے انج لگدااے کہ ہن حسن تے محبت دا گلا ہمیشہ لئی کٹ دتا گیا اے۔ 
پر ہویا کیہ کہ سارے روم دے کارکن سنگ مرمر نال بنے ہوئے اک تابوت دے گرد جمع ہو گئے۔ 
اس تابوت دے باہر عشق تے محبت دے دیوتاکیو پڈ دی رندی تے مستی دا فاتحانہ انبساط الیکیا ہویا سی۔ 
جد اوس تابوت نوں کھو لیا گیا۔ 
اوہدے وچ اک سندر دوشیزہ اپنے مکھڑے تے اک لافانی مسکراہٹ لئی ابدی نیند ستی ہوئی سی۔ 
سارے لوگ حیرانی دے سمندر وچ ڈبے ہوئے سن تے ایس دوشیزہ ول دیکھ رہے سن تے ایس انتظار وچ سن کہ کیہڑی گھڑی ایہہ مٹیار فیر جیو پوے۔ 
صدیاں دی وحشت، بربریت تے رجعت پسندی توں بعد اوہناں لوکاں نوں انج لگا کہ ایہہ شاہکار واقع ہی جی اٹھیا اے۔ 
ایہہ گھڑی ویکھن والیاں لئی کدے پھکا نہ پین والا نور پن کر گئی۔ 
اوہناں دے دل ایہدے نال جگ مگ کر اٹھے۔ 
جیہڑا کلاتے حیاتی وچ سندر تا دا نویکلا امتزاج سی۔ 
جیہڑا رجعت پسندی، تے تنگ نظری دیاں ہنیریاں نوں چیردا ہویا ویکھن والیاں نوں لافانی لذت نال جھیل گیا۔ 
تے جدوں ایہہ مسکراہٹ کتاب دے ہر اکھرچوں دسدی اے فیراوہ پیر وارث شاہ دی کتاب ’’ ہیر وارث شاہ‘‘ دا روپ دھار لیندی اے۔ 
جیہدے نال زندگی دی گھٹناواں ہس کے سہ لین دا جگرا جنم لیندا اے۔ 
تے اوہ مسکراہٹ جدوں سنگ مرمر توں لوکاں دے دلاں دے وچ اتر جاندی اے۔ 
اوہ مسکراہٹ اکھراں دا روپ دھار دی اے۔پر 
تیشے نال اوہ گفتگو نہیں ہندی جیہڑی اپنے عشق دے زور نال پہاڑوں نوں اپنے موہڈیاں تے چُک کے دل نال کیتی جا سکدی اے۔ 
سید وارث شاہ دی کتاب استعماریت، مذہبی تقدیریت، خانقاہی نظام دے کھوکھلے پن، طبقاتی کھچ دھرو، بے لگام ذاتی ملکیت بھاویں مذہبی ہووے بھاویں دنیاوی محض ذاتی تے دنیاوی بھاوناواں نوں حاصل کرن لئی دین دا ناں لیکے ٹمنے تے چڑھون ،قومیت، وطنیت تے ہور سارے رواج جیہڑے انسان دے چوکھے دشمن نیں۔ 
ایہناں ساریاں گلاں دے خلاف اک بڑے وجہکے تے دڑابے والا کھلا ہویا سربندھ تے اعلان اے۔ 
ہیر اک پاسے معاشرے دیاں ایہناں گلاں دے خلاف چنگی بھلی بغاوت دا نشان اے تے دو جے پا سے کائناتی محبت دا نشان اے۔ 
جعلی غیرت خاندان جیہڑی اپنے ہی ذاتی بھلیاں دی حفاظت کرن لئی گھڑے گئے اک غیر دینی جذبے دا ناں ہے جیہنوں خاندانی تعصب جیہڑا ہندو مذہب دی لوکاں وچ پیدا کیتی گئی نسلی درجہ بندی دی تخلیق اے نے پروان چڑھایا تے مذہب دا نام دے دتا۔ 
کیدو جس دا ذاتی کردار اینا کریہہ اے کہ پنجابیاں تے پنجابی زبان نوں سجدہ کرن والیاں ملائکہ وچ اک ابلیس دا چہرہ ہووے ایس گھڑی گئی غیرت دا سمبل اے۔ 
جیہنوں سوائے نفرت، حسد، بخل، کینہ، کرودھ جیو اُتے گنڈھاں دینا ہی آوندا اے۔ 
اک طائرانہ اکھ والے نوں ایہہ کتاب صرف ہیر دی بپتا دی کہانی ہی جاپے گی۔ 
جیہڑے لوک ایس کم نظری دا شکار ہو جاندے نیں اور وارث شاہ دی مخالفت تے اتر آؤندے نیں تے جیہڑے لوک، اہل بصیرت، اپنی سطحی نگاہ توں اچا ہو کے فکر دیاں گہرائیاں دے نال ترن جاندے نیں اوہناں نوں ایس پنجابی ادب دے دوہرے شہکار وچ حیاتی دیاں گھمبیرتاں دا حل مل جاندا اے۔ 
فطرت دے سورج غروب ہوون دے منظر وچ تے دی بنائی ہوئی غروب آفتاب دی تصویر وچ بڑا فرق اے، اوہی فرق جیہڑا دمودر تے مقبل ہوراں دی لکھی ہوئی تے پیر سید وارث شاہ دی شاہکار کتاب وچ اے۔ 
جناب سید وارث شاہ دے اکھراں دے گھیریاں دیاں احساسی کیاریاں وچ کھڑے ہوئے پھلاں دیاں پتیاں ماں بولی دے پڑھن والے دے دل دی بلبل نوں کھلر کے اپنا سینہ چیر کے اپنے عشق دے ہڑ دیاں لہراں نال اپنے رنگ وچ انج جھیل دیاں نیں۔ 
جیویں رات دا ہنیرا ٹٹہنیاں نوں سمندر دیاں لپھاں رنگ برنگیاں مچھیاں نوں اتے دماغ ککلی پوندے تتلی رنگے خیالاں نوں جھیل دا اے۔ 
اتے اپنے پڑھن والے محبوب دیاں فکری زلفاں دیاں مینڈھیاں سواردیاں ہین اوہنا ندے جوہری حظیریاں وچ اپنے احساس دیاں ولاں نال ساہتی پریرنا پن کر دیاں نیں۔ 
فیر اوہ زلفاں ادبی چشمیاں وچوں ناگاں وانگ پانی پیندیاں نیں۔ 
شبداں دے ایہہ گھیرے چشمیاں دے جھرنیاں چوں نکلدے ہوئے راگ روح دی خورش بن تھیندے نیں۔ 
اکھاں نوں شراب پلا کے سانیں چاہڑیاں کانیاں وانگ ترکھیاں کر کے اپنے ٹیڈھے ناز ادا نال پڑھن والے دے جسے وچوں رت کڈھ کے رتی رَت نہ نکلے جے تَن چیرے کوءِ جو تَن رَتے رب سیوں تِن تَن رَت نہ بابا فریدؒ دا اک پکا پیڈا نمونہ بنا دیندیاں نیں۔پنجابی 
دے ساہت دا یوسفی حسن شیشے نوں وی پڑھیارنوں زلیخا بنن تے مجبور کر دیندا اے۔ 
پر شیشے دا زلیخا وانگر دا جذبہ اُس تے تریڑ اں پا دیندا اے۔ 
اوہناں تریڑاں وچوں مڑ ساہتی چشمے اک ہندی وکاس نال جیومیٹریکل ایوولیوشن ہزاراں ویرویاں والیاں ساہتی اتے سلیکھی کہکشاواں نوں جنم لیندے نیں۔ 
بولی دے اکھر نے اوپر لی دیکھنی دے ویگوں تے چپ سادھی ہندی اے پر اندروں معنیاں دا انہد واجا ای ہوندا اے۔ 
پنجابی معاشرہ باطنی ڈھنگ نال، ہزاراں سالاں دے حیاتی دے تجربیاں دے ویرویاں نوں اک لمحے وچ ویکھن دا آہر تے آدر کردا اے۔ 
تے ایسی گل دی سنپورنتا نوں سانبھن والی ساڈی ای ماں بولی اے۔ 
ایہدیاں اکھراں وچ سوچ تے فکر دے چشمے ابل دے نیں۔ 
ایہناں توں فائدہ چکن والیاں نوں ایہہ بولی، پانی دیندی اے تے ذہن تے فکر لئی نویکلا تے سنکھا خزانہ پن کر دی اے۔ 
ساڈی ماں بولی بندے دے فکر دیاں ڈونگھیائیاں ماپن لئی جیہڑے سوہنے اکھر ورتوں وچ لیاؤندی اے اوہناندا جوڑ بھالنا ناممکنات دی ہنیری نگری دی اواگونی کرنا ایں۔ 
ایہدا جادوتے لکھنؤ والیاں اُتے وی سر چڑھ کے بولدا اے۔ 
پنجابی زبان وچ، انسانی تعمیر دیاں گلاں عملی پکھ نال اگھیڑیاں گیاں نیں۔جدوں 
اسیں دوجی زبان دے اکھر ورتدے ہاں اودوں اسیں اپنے توں وکھ ہوجانے ہاں۔ 
جناب سید وارث شاہ نے ایس گل دا نتارا ڈھائی سو ورھے پہلاں کر چھڈیا۔ 
فرماندے نیں سہتی اپنیاں سہیلیاں رانجھے دی نندیا کر دیاں ہویاں کہندی اے لڑے نال ساڈے وانگ مالکاں دے اتے پردیس دے لفظ سنانوندا وارث شاہ میاں واہ لا رہیاں اے تاں جھگڑیوں باز نہ آنوندا اے اساں وی اج دے دور وچ دوجیاں زباناں سکھن تے لک تڑاگی بدھی ہوئی اے۔ 
دوجیاں زباناں سکھنیاں چاہیدیاں ہن پر اپنی زبان نال متریاں مانواں وانگوں سلوک کرنا کدھر دا نیاؤں اے۔ 
شعوری معراج دا نام شاعری اے۔ 
جیہڑا علم شعور نوں بلوغت دیندا اے، اوہ شعور دی جمودی کیفیت نوں دور کردا اے، پر جیہڑا شعور علم دے جمود نوں دور کر دا اے، اصل وچ اوہو ای شعور تے اوہو ای علم اکھوان دا حق رکھدا اے۔ 
تے ایہہ شعور علم دے جمود نوں دور کر کے جدوں نواں علم پیدا کردا اے۔ 
اوہ شعور ہی معراج دیاں بلندیاں تے جا کے شاعری کردا اے۔ 
شاعری معاشرے وچ جمود نال پیدا ہویاں گندگیاں نوں دور کرن دا ذریعہ بندی اے۔ 
جے کر شاعری وچ ایہہ خاصیت موجود نہ ہووے تے اوہ شاعری لفظاں دی اہمیت نوں اجاگر نہیں کر دی۔ 
جیہڑا کہ اصلی شاعری دا کمال اے۔ 
تے انسانی شعور نوں اپنے ارد گرد پھیلے ہوئے جمود دی پاروں پیدا ہوئیاں کاہیاں نوں دور کر کے اوہنوں معراج تے تصعید ول نویاں راہواں تے پادیوے شاعری غلامی دیاں طوقاں نوں توڑن دا کم جے نہ کرے تے اوہ شاعری اکھوان دی حقدار نہیں ہندی۔ 
عمل نہ کرنا فطرت نوں گالھ کڈھن دے برابر اے۔ 
فطرت، عمل تے کروا ہی لیندی اے، جیہدا نتیجہ پٹھا ہندا اے، تے سانوں بھگتنا پیندا اے۔ 
ہر فرد، ہر قبیلے، ہر معاشرے، ہر قوم دا اپنا اک وقت ہندا اے۔ 
وقت فطرت دا بال اے، جیہڑا کدے وی ویہلا نہیں رہندا۔ 
ایہدے ہتھاں وچ انسان اک کھڈونا ہندا اے۔ 
انسان نوں چاہیدا اے کہ اپنے آپ دے کھڈونے نوں وقت دے ہتھوں ٹٹن توں بچاوے۔ 
احساس دی بھٹی جیہڑی پنجاں تتاں دے بالن وچ رکھی ہوئی اکھراں دی کھٹا لی اندر جدوں مچ مچ دا اے اودوں معنیاں دیاں چنگاں کھلر کے رُمہ ماردیاں ہوئیاں عشق تے محبت دے رنگ وچ رنگیاں جاندیاں ہن تے حیاتی نوں اک ان ڈٹھا، نویکلا روپ تے سندرتا حاصل ہو ویندی اے جیہڑی روح دی خورش تے لباس ہندی اے۔ 
خورش دے ٹیچے وچ پیدا ہون والے فنونِ لطیفہ دے چونویں چشمے جنم لیندے نیں۔شاعری، 
موسیقی، بت تراشی،مصوری تے نثری لکھتاں اوہناں وچوں سر کڈھویاں ہن۔ 
اکھراں دے بوہے اندر بیٹھی ہوئی معنیاں دی لیلیٰ داجلوہ ویکھن لئی اپنی دہی دا ناس کرنا پیندا اے۔ 
ادوں ہی معنیاں دے محمل نوں ہتھ پیندا اے۔ 
نہیں تے اونٹنی دے پیراں دی دھدل وچ ہی بندہ گواچ جاندا اے۔ 
اصل وچ اونٹنی دے پیراں دی دھدل توں پہلوں اپنی دہی تے نفس دے واورولیاں دی دھند بندے نوں انھّاں کیتی رکھدی اے۔ 
ہر زبان دے اکھراں دا معیناں دا نور اپنے اِک اوہلے لکیاہویا بنیرا رکھدا اے۔ 
جیہڑا اکھراں دے تلفظ دی پکڑ وچ نہیں آؤندا۔ 
ایہہ ادوں ہی نہ آؤندا اے۔ 
جدوں اسیں اپنی دہی تے اپنے نفسی گُھنڈیاں تے وا ورولیاں دیاں کیڑیاں تہاں نوں عشق دی اگ نال ساڑ دینے ہاں۔ 
تے فیر اوہ لکے ہوئے بنیرے دی دے مکعبی جسے نوں اپنے پنجاں تتاں دے سر گم نال پھڑ سکدے ہاں ایہدے وجود تے اپنے وجود دے وچالے کوئی وتھ نہیں ہندی۔ 
رانجھے رب وچ جے میں وتھ جانا درجے عشق دے کیویں ودھین قاضی‘‘ ایس وتھ وچ ہی اوہ دھدل دا ڈیرہ ہندا اے جیہڑا اپنے اندر بندے نوں ہنیریاں وچ ہی رکھدا اے۔ 
جناب سید وارث شاہ دا فکری معراج لا شریک ہے وے۔ 
رانجھے دے روپ تے کردار وچ ہر انسان دی گل کر چھڈی اے۔ 
انہوں اسیں صحیح مابعد طبیعات داناں دے دینے ہاں۔ 
سید وارث شاہ دے اکھراں دوالے جیہڑا لکیا ہویا بنیرا تے ایہناں اکھراں دا ناؤس اصلی تے حقیقی مابعد الطبیعات وچ لے جاندا اے۔ 
جتھوں اسیں پرانی طبیعات نوں نویں سرے سوار سکدے ہاں۔ 
سید وارث شاہ نے ساڈی ماں بولی دے اکھراں دا کدی وی پرانا نہ ہوون والا اک عجائب گھر تے ہمیش حرکت وچ رہن والا ارژنگ بنا چھڈیا اے۔ 
جیہدیاں تصویراں دی بغل وچ ہتھ وی آجاندا اے۔ 
تے جیہدیاں تصویراں حیاتی دیاں اوہ تصویراں نیں جیہڑیاں ازل توں لیکے ابد تک اپنا وجود قائم رکھن والیاں نیں۔ 
ایہناں دے ظاہری جمود وچ اینا کو ارتعاش ہے جیہڑا دے ایٹم دے ارتعاش نالوں وی کئی گناں وادھو اے۔ 
دا اک ذرہ اپنے مرکز دوالے اک سیکنڈ وچ واری حرکت کر دا اے۔ 
جتھوں اسیں ٹائم دے کرونو میٹر بنانے ہاں۔ 
پر سید وارث شاہ دا ہر اکھر حقیقی بندہ تخلیق کردا اے۔ 
جیہڑا فطرت دے مقاصد دا گویڑ لاؤندا ہے۔ 
تے ایہناں اتے گوہ وی کردا اے جتھوں حیاتی دے نویں توں نویں سٹے نکلدے ہن۔ 
چھاندے نیں بھنگ تے شربتاں نوں اسیں آدی نظر وچ چھاننے ہاں سیزیم دا ارتعاش وی اک چھاننی اے۔ 
جیہڑا صرف وقت دی گنتی کردا اے۔ 
ہر شاعری دا ہر اکھر ایس سمیں دی گنتی نہیں کردا سگوں اپنی چھاننی تھانی بندے دا پکھ وی دیندا اے۔ 
ہیر کھیڑیاں نال پیار وڈا کسے آکھ کے اگ لا ساڑ یونے ہکاں کھول کے بکلاں ماریونے جگتھوت امنیت نے دھاریو نے جے رانجھے تے رب وچ وتھ رہ جائے رانجھا مر کے سواہ ہو جاندا اے۔ 
سید وارث شاہ دا ہر اکھر باقی کتاب وچ ساریاں اکھراں نال اوہ ای گوہڑی اگم گوچر رکھدا اے ۔جیہڑا 
رانجھا رب نال رکھدا اے۔ 
جتھے روح تے نفس وچ کوئی وتھ نہیں رہندی، جیہڑی وچھوڑے دی اگ دا موجب بن کے جدوں نور دا روپ ڈھالدی اے تے اوس باری تھانی روح تے نفس دی لکنمیٹی وچ اوہ ادب جنم لیندا اے جیہڑا بندیاں دیاں کُلاں تار دیندا اے۔ 
ایس جٹ غریب نوں تار ایویں جیویں اگلیاں سنگتاں تاریاں نیں سید وارث شاہ دے اکھراں دا سیزیم اپنی چھاننی تھانی کو کڑو تے دانے وکھ وکھ کر دیندا اے۔ 
پتہ نہیں جمادات نے انسان دا خون کدوں تائیں پینا ایں۔ 
تے ایہناں نے کدوں رجنا اے۔ 
کدوں تائیں بت طناز دی ناز برداریاں دے نقوش جیہڑے غیراں دی آغوش نیں، ایہناں موراں دے پیراں نوں حسن دین دی خاطر کنیاں کو شہیداں دے لہو نال ایس کیڑ مکوڑ دی بستی نوں اک ارژنگ وچ ڈھا لیا جاوے گا۔ 
جتھے لیلیٰ دی مست خرامی نوں کوئی روکن والا نہ ہووے گا تے کوئی کیدو حسن تے عشق دا ویری نہ ہووے گا۔ 
کسے مجنوں نوں سیونک نہ لگے گی۔ 
کسے فرہاد نوں کسے وڈیرے دی وڈیائی دی وجہوں اوہدے اندر وسدی ہوئی شیریں نوں ماری جان دا ڈراوا نہ ہووے گا، تے کوئی چنتا جی نوں ہلکان نہیں کرے گی۔ 
جیہڑی چخا دی رضائی بہن ہے۔ 
تے اج چخا تے چڑھی ہوئی ایس ماں بولی نوں بچایا جا سکے۔ 
جتھوں فکری گلستان بنن دی اُمید دلاں دیاں ہنیریاں وچ چانن کر دیوے۔ 
ہر انسان کسے نہ کسے شکل تے صورت وچ قدرت دے کسے نہ کسے پوشیدہ مقصد دی بار آوری لئی انقلاب دی اک خاص جذباتی لہر، عطائیت ایزدی دے نمونے دے طور تے اپنے باطن وچ تڑفدی تے پلسیٹے ماردی ہوئی محسوس کر دا اے، جدوں ایہہ لہر کسے خوبصورتی دے پہاڑ نال ٹکرا جاندی اے، فیر ایہناں جذباتی بدلاں وچوں، چونویں تے سنکھے انقلابی ادب، جیہڑے زندگی دے ہر وکھر نوں سیراب کر دیندے نیں جنم لیندے نیں جنہاندیاں مثالاں نال دھرتی دی ادبی تاریخ دے درتے گڑچے ہوئے نیں۔ 
فعال المایرید دی معنویت دے نور دیاں لاٹاں چوں قدرتِ کاملہ ہر بندے نوں اپنی ہنیری کلی وچ چانن کرن لئی گیان دی خود اختیاری دی پن کر دی اے۔ 
جیہڑے لوک وقت دے اُتے سواری کردے نیں اوہ انساناں نوں نویاں تعمیری راہواں تے پادیندے نیں تے جیہڑے لوک بے خودی دی خود اختیاری دیاں چنگاں توں چانن حاصل نہیں کر دے اوہ مایوسیاں دے بگھیاڑاں اگے مردہ شکار وانگوں لمے پے جاندے نیں۔ 
تے اوہ بگھیاڑ اپنے ایس شکار نوں نگل دیاں ہویاں ایہدا مذاق وی اڈوندے نیں۔ 
پر جس عظیم لکھاری دی گل کیتی جا رہی اے اوہ عصمت چغتائی، سعادت حسن منٹو، گے دی ماپساں، ڈی ایچ لارنس وانگوں لوکاں دے عیب نہیں ویکھدا، بلکہ لوکاں نوں ویکھدا تے اونہاں دے دل دیاں سدھراں دا پدھر پن جاندیاں ہویاں، اوہناں نوں بگھیاڑاں دے مذاق توں بچن دا طریقہ تے ڈھنگ وی دسدائے۔ 
فرماندے نیں وچ بیلیاں کوکدا پھرے بھوندا جتھے باغ بھگیلے تے شینہ بھیڑے کوئی اوس دے نال نہ گل کردا بناں منتروں ناگ نوں کون چھیڑے اوہ منتر تھلڑے شعر وچ پُرچیا ہویا اے مان متیء روپ گمان بھرئیے اٹھکھیلئے چھیل چھبیلئے نی عاشق بھور فقیر دے ناگ کالے بناں منتروں مول نہ کیِلئے نی سمیں تے بھوئیں دی گنجل یا بجھارت اینی کُو چوکھی پرانی ایں جنا کُو لفظ کن۔ 
ایس بجھارت دے سلجھاون لئی کنیاں رنگاں چ تے کنیاں سیانیاں نے آپو اپنے سمیں وچ اتے آپو اپنی سوچ دے ڈونگھے ویہن وچہ ڈونگھیاں ڈبکیاں مار کے ان گنت دمکدے ہوئے موتی ادب دیاں سپیاں وچوں کڈھ کے لوکاں نوں سوچ دے نویکلے تے منے پر منے ڈھنگ دان کیتے نیں۔ 
ایہناں سیانیاں دی ادبی سانجھ و چار، زبان سمیں تے بھوئیں دی منگن ہار نہیں ہوندی۔ 
پر سمیں تے بھوئیں دی بجھارت اپنی تھاں انج دی انج کھلوتی اے تے کھلوتی رہوے گی۔ 
تے اپنی کھوج تے ٹوہ لون والیاں نوں آون والیاں سمیاں وچ انج ہی رجوندی رہوے گی جیویں پچھلیاں سمیاں وچ سمپورنتا دیندی رہی اے پر ایس دان تے پن لئی فطرت اپنے ایس سم سم دے بوہے دا ہوڑا کھولن لئی ڈاہڈے بخل تے کنجوسی توں کم لیندی اے۔ 
ایس گل داسچ نتارن لئی امرتا پر یتم دا درد بھریا ہاڑا اک ہور وارث شاہ دا مانگو اے۔ 
پنجابی ادب دی ڈاہڈی پیاری، تے سنکھی، نویکلی تے منی پرمنی لکھاری، جیہدے ادب دا سچا پیالہ ڈک و ڈک بھریا ہوا اے ایہدیاں سدھراں دے رچاؤ لئی ڈھائی سو ورھے گزرن توں بعد ہور کنا کُو سماں لوڑیدا اے ایہہ سوہنے رب نوں ہی پتہ اے۔ 
جیویں شاعری تے موسیقی دے بارے ہومر ہوری فرماندے نیں ’’ کہ اوس پوتر ڈیموڈوکس نوں کیتوں صدا دیو جیہنوں رب نے اک نویکلی ہی صفت نال سجایا اے صفت کسے ہور نوں دتی ہی نہیں۔ 
ایہہ گاون والاجیہڑے ڈھنگ نال چاہوے ’’گا‘‘ کئی سنن والیاں دے دل موہ لیندا اے‘‘ ایہہ گل اج دی ہومر امرتا پریتم نے سید وارث شاہ دی عظمت بارے کہی اے کہ اونہاں دا مقام تے مرتبہ جو شاعری وچ ہے اور کسے ہور نوں دتا ہی نہیں گیا۔ 
میرے اندر دے دل دی گل ایہہ میرا پکا یقین ہے وے کہ شاعری نوں فی وادی یہمون دے زمرے چوں کڈھ کے الالذین آمنو دے حظیرہ قدس لیاون والی شخصیت صرف اور صرف وارث شاہ دی اے تے خود فرما دتا حرص توڑ کے بودنا بود والی درجہ آپ فنا دا پائیے جی شعر تے شاعری تدوں ول ہووے جدوں اذن حضور توں پائیے جی جناب سید وارث شاہ دی عظیم شخصیت تے لکھنا انج ای اے جیویں کسے اگ اگلن والے پہاڑ دے جیہڑا ہر ویلے ای اگ دا مینہ وساؤندا ہووے، منہ تے جابہنا اے۔ 
وارث شاہ تے لکھیاں گئیاں کتاباں توں جاپدا اے کہ ہر اک لکھاری نے اپنا دامن بچاون دی بھر پور کوشش کیتی اے جیہڑا اوہناندے اک شعر توں جاپدا اے۔ 
جیہڑے عشق دی اگ دے تا تتے اوہناں خوف کی نرگ دی لاس دا اے جنہاں اک دے نام دا ورد کیتا اوہناں فکر اندیشڑا کاس دا اے عشق دی اگ نال تپیا ہویا بندہ ہی اس عظیم لکھاری دی گل کر سکدا اے۔ 
جیہدے ہر اک اکھر ہر اک مصرعے، ہر اک شعر وچ، ہر بند، دے ظاہر باطن وچ معنویت دیاں لپھاں ابل ابل پیندیاں نیں۔ 
وارث شاہ ایڈے کُو ڈونگھے لکھاری نیں کہ دھرتی دیاں سچیاں گلاں نوں تے اوہناں لئی ورتے گئے اکھر جیہڑے پنجاب دی دھرتی دی باشنا نال گڑچے ہوئے نیں۔ 
انج اپنے کلام وچ پُرچدے نیں کہ پڑھن والے دے دل دی دھرتی تے فصل دے بیجاں وانگوں اگ کے اوہدے دل، دماغ تے روح دیاں سدھراں دے پھل کھڑن لگ پیندے نیں۔ 
تے انج معلوم ہوندا اے کہ گوری لاہ کے پجیباں رکھیاں تے دھرتی تے پھل اگ پئے جیویں لوہے نوں اگ وچ تایا جاوے تے اوہ پہلاں لال ہوندا اے تے فیر پیلا تے آخر تے نیلا ہو جاندا اے، لال رنگ وچ سفلی جذبات دا ابھار محسوس ہوندا اے تے ڈونگھے تپا وچ ایہہ سفلی جذبات شہوانی قوت دا رنگ بدل کے پیلا ہو جاندا اے تے ایس پہلے رنگ وچ بابا فرید دے شعر دی خاصیت لشکارے مار دی دسدی اے رتی رت نہ نکلے جے تن چیرے کوء جو تَن رتے رب سیوں تِن تَن رت نہ ہوء تے آخر وچ نیلے رنگ دی بھاکیاں انسان نوں آفاقیت دے پیڈے تے زور آور حقائق ول جاندی اے۔ 
جیہڑے ہر ویلے انسان نوں جمودی کیفیت توں کڈھ کے حرکت تے توانائی عطا کر دے نیں۔ 
تے زندگی گناں نال مڑھ دیندے نیں۔ 
پنجابی زبان دی سندرتا تے وبھنتا دا تاج محل سید وارث شاہ جیہنوں ویکھن لئی اپنی دہی ویچ کے اوتھے جان لئی پرچی لینی پیندی اے۔ 
فرماندے نیں بالنا تھ دی پوترتا نال سمپورن زبان نال ناتھ آکھدا جوگ دا سبق پہلا کرنا مار کے دہی دا ناس جٹا پنج تت سارے وکھو وکھ کر نیں رکھنا اک ہی تت دا پاس جٹا سائنسی فلسفے دی نسبت شاعری دے زیادہ قریب نظر آؤندی اے، جس طرح فزکس، کیمسٹری تے ریاضی وچ نشانات دا ان تھک ورتوں ہوندا اے ایس طرح ایہناں مضموناں دے نشانات تے شاعری دے لفظاں وچ کائناتاں بند ہو جاندیاں نیں۔ 
ایس ونڈ دی ایس پرت راہیں جے ویکھیا جاوے وارث شاہ دی شاعری وی دی شاعری اے۔ 
تے ایس گل وچ شبہ دی وتھ نہیں رہندی جے کہیا جاوے کہ آئن سٹائن سائنس دے وارث شاہ تے وارث شاہ شاعری دے آئن سٹائن نیں۔ 
آئن سٹائن ہوری فرماندے نیں۔ 
تے سید دی سرکار فرمانوندی اے۔ 
صدق پیر ہے عاشقاں صادقاں دا، شک وہم ہے کوڑ بکواسیاں دا حضرت آئن سٹائن ہوراں دی مساوات نوں اپنے اک شعر وچ پرچیا ہویا اے۔ 
ہو کے خاص حضور ست گراں اگے چرن چم کے سیس نوادنیں ہاں ایس اندھ غبار وجود اندر شمع عشق دی چاجگاونیں ہاں جویں حضرت آئن سٹائن ہوراں فرمایا اے کہ حضرت وارث شاہ دے ایس مصرعے وچ ’’ چاجگاونے ہاں‘‘ وچ وی ٹائم موجود نہیں ہے۔ 
خیال، فکر، تدبر، وجدان، عشق، جذبات تے تمناواں دی کوئی خاص زبان نہیں ہوندی ایہہ جواہرات زندگی، حیاتی دی ہی زبان وچ اپنا اظہار کرن کارن اک شخصیت دی مقناطیسی قوت دے اثر ہیٹھ اوس شخصیت دے دل تے دماغ دے مرکز دے وسنیک ہو جاندے نیں۔ 
ہر زبان وچ اوہدی ندھری تے پدھری یوجنا وچ اک لکی ہوئی زبان وی موجود ہوندی اے۔ 
جیہدا اکھراں نال کوئی رشتہ نہیں ہوندا۔ 
اوہ شاعر دی باطنی کیفیت دا ٹھاٹھاں ماردا ہویا سمندر ہوندا اے۔ 
تے قاری دے اندر موجود قوت خفائی نوں حقیقی نور وچ رچا کے معروضی پنے وچ اظہار اک دلفریب انداز نال کر دے نیں۔ 
تے پڑھن والا اوہنوں اپنے وجدان یاں غیر شعوری حصے وچوں باہر کڈھ کے اپنی ظاہر دی اکھ نال ویکھ دا اے تے اس قادر الکلام شاعر دی قابلیت تے قربان ہو جانا اپنا فخر سمجھدا اے۔ 
میرے اپنے انگریزی دے مضمون وچ لکھیا اے کہ رفاقت حسین ممتاز چودھرانی طبیعت دا کراں کیہ ایہہ بی بی چودھرانی کِسے اک ہور کنڈھے چناں دے پانیاں دی کہانی لبھ دی اے۔۔۔۔۔۔۔۔۔طبیعت 
دا کراں کیہ طبیعت دا کراں کیہ ایہہ بی بی چودھرانی سواہ دے ڈھیر وچوں گئے گزرے دِناں دی نشانی لبھ دی اے۔۔۔۔۔۔۔۔۔طبیعت 
دا کراں کیہ طبیعت دا کراں کیہ ایہہ بی بی چودھرانی نویرے رستیاں تے گواچی چیز کوئی پرانی لبھ دی اے۔۔۔۔۔۔۔۔۔طبیعت 
دا کراں کیہ طبیعت دا کراں کیہ ایہہ بی بی چودھرانی گلابی گفتگو دے سلیٹی لہجیاں دی جوانی لبھ دی اے۔۔۔۔۔۔۔۔۔طبیعت 
دا کراں کیہ طبیعت دا کراں کیہ ایہہ بی بی چودھرانی لٹیجے شہر کولوں غزل دی شام کوئی سہانی لبھ دی اے۔۔۔۔۔۔۔۔۔ 
لڑی پنجابی اکھان محمد علی چراغ ’’اکھاناں وچ بڑی عقل تے نصیحت بھری ہوندی اے۔‘‘ 
اکھان اک طرح دا مشورہ ہوندا اے کہ جیہدے وچ ورھیاں دی دانش تے مت جھلک دی اے۔ 
چراغ دین ہوراں نے ایہناں ای عقل تے علم دیاں سچائیاں نوں اپنیاں مثلثاں وچ پیش کر دتا اے بے سمجھاں نوں سمجھ نہ کوئی لکھ دیئے جے متیں بولی کاج وگاڑدی اے سن مولیں پتیں ہوون بے سلوکیاں جتھے بھُکھ چڑھے پئی چھتیں ۔۔۔۔۔۔ 
نہ کر مسئلے قاضیا ہن توں کُل کتاباں ٹھپ سوئی ملے تے نہ پھڑے آہند بچکا گھاؤ کھپ گورو جنہاں دے ٹپ گئے مگرے چیلے جان چھڑپ ۔۔۔۔۔۔ 
آخر ایتھوں چلناں ایہہ ہے دنیا کوڑ سراں بدھی مراں پریت دی ول ول غوطے کھاں چوری یاری چاکری بناں وسیلے ہوندی ناں ۔۔۔۔۔۔ 
تالوں گھسی ڈومنی آہندے ہو گئی تال بے تال پہلوں ویکھو تیل نوں مڑ ویکھو تیل دی ڈھال مشکل بلدی بجھی ہوئی توں بلدی اُتے بال ۔۔۔۔۔۔ 
دنیا دے وچ آن کے جے توں بنیاں ایں دنیا دار جتھے ہووے پیار بیلیا اوتھے کریں نہ ونج بیوپار کر لیں جیکر بھلی کے مڑ چھڈیں دلوں وسار ویکھیا گیا اے کہ پنجابی اکھاناں دے وچ کہاوتاں اپنا رنگ ڈھنگ وکھاندیاں ہوئیاں اکھاناں دے حسن نوں چوکھا تے اثر نوں کئی گنا کر دیندیاں نیں۔ 
ایس صورت نوں وی چراغ دین جونے کے والے نے بڑی ای خوبصورتی نال نبھایا اے اپنی کرے کہ کرے پرائی رنڈے ہتھ کڑمائی دھک مکوڑیاں دے کول سرہوں دی ڈھیری لائی پھَلیاں اتے باندر بہہ گیا ہو گئی اُوت کمائی ۔۔۔۔۔۔ 
بھکھے نوں کھنڈ کھیر دے اتے پہریدار بٹھائیے دھاڑوی رکھیے مال دا راکھا چور توں کھرا کڈھائیے دانے پا کے منجی اتے ککڑاں کول سوکائیے ۔۔۔۔۔۔ 
زیر ہونویں تے زبر نہ ہونویں اگے آؤندا پیش پلے خرچ کدی نہ بنھن دویں پنچھی تے درویش جنہاں تقویٰ رب سچے دا اوہناں رزق ہمیش ۔۔۔۔۔۔ 
کسے نے پچھیا ذات کی تیری اوس نے آکھیا اَرلے گئے گھماں تے ویہگھے کنالاں رہ گئے دو دو مَرلے عیش خوشی دا وقت نہ کوئی مردیاں دے ہن تَرلے ۔۔۔۔۔۔ 
اُٹھ لوہارا سُتیا اوئے توں اُٹھ کے کھلّاں دَھوں دھو ہتھ دنیا توں اک واری ویہلا ہو کے سَوں چتوواں نوں نت جھورا رہندا عاشق نوبر نَوں ۔۔۔۔۔۔ 
راکھا بیٹھا جٹ بُرا تے ہٹی وچ کراڑ پاسے روز بھنانوندی لوکو عورت بول وگاڑ جنہاں ساڑے اپنے کیوں نہ دین بیگانے ساڑ ’’کہاوت تے اکھان دا مصدر اکو ای ’’کہنا‘‘ اے۔ 
کہاوت وچ انسانی تجربہ مرکزی حیثیت رکھدا اے، تے کہاوت اپنی ذاتی حیثیت وچ مکمل ہوندی اے۔‘‘ 
چراغ دین ہوراں نے بڑی مہارت نال پنجابی محاوریاں نوں وی اکھاناں وچ گھیو کھنڈ وانگوں پیش کرن دا سربندھ کیتا اے۔ 
ڈھال بناں تلوار نہ پھڑیئے گھوڑا باہجھ لگام گھیو سوارے تاوڑی آہندے بڑا بہو کا نام بیٹھک بہہ کے بُرے دی ایویں ہوئیے نہ بدنام ۔۔۔۔۔۔ 
چغلی کر کے چغل نہ بن جائیں سچی منہ تے کہیں اوڑک پھڑیاں جاندیاں لوکو ساریاں کارن مہیں سالنا بھانویں سڑ وی جاوے دالوں بھیڑا نہیں ۔۔۔۔۔۔ 
چوراں نوں پے مور قدرتی موراں نوں پئی قضا سو ہتھ رسہ سرے تے گنڈھ سب آکھن ایہہ دنا ٹھنڈا کر کے کھانا کھائیں تے تتے پانی نہا ۔۔۔۔۔۔ 
بن دانے توں گھوڑا پَلیا رن وچ دیوے ہار خالی ہتھیں پھرے کوئی بھوندا کوئی نہیں بن دا یار بن تنخواہیا نوکر لڑدا نہیں پھڑ کے تلوار ۔۔۔۔۔۔ 
کریں توکل رب سچے تے لاہ دنیا دی جھاک چھڈ کے لالچ لوبھ نوں توں اوئے رکھ محبت پاک کدے نہ چھڈیں دوستا پنجہیں یار پنجاہیں ساک پنجابی دے بے شمار اکھاناں وچ عالمگیر سچائیاں وی بھریاں ہوندیاں نیں۔ 
ایہہ عالمگیر حقیقتاں سدا توں اِکے ای طرح دیاں ہوندیاں نیں۔ 
ایہناں سچائیاں والے اکھان ناقابل تردید صداقتاں دے علمبردار ہوندے نیں۔ 
ایس طرح دے اکھاناں نال انسانی دل و دماغ جھبدے ای مانوس ہو جاندا اے۔ 
گویا ضرب المثلاں، کہاوتاں تے اکھاناں وچ جو یونیورسل ٹروتھ ہوندے نیں اوہ بندے نوں فوری طور تے متاثر کر کے دل وچ گھر کرجاندے نیں۔ 
اکھاناں وچ بیان کیتیاں ہوئیاں حقیقتاں بھاویں ظاہری طور تے بندے نال وابستہ نہ وی ہون، ایس دے باوجود بندہ اوہناں صداقتاں توں اک سکون، طمانیت تے صدق دی دولت توں فیض یاب ہو جاندا اے۔ 
چراغ دین جونے کے والے نے ونگی دے طور تے تھوڑے ای اکھان مثلثاں راہیں پیش کیتے نیں عورت جان ایمان بندے دا پُتر نیک نشان سدھا راہ پے دسدے سانوں ویکھ حدیث قرآن کلمہ پڑھ لے نبی دا تیری ہوجائے پاک زبان ۔۔۔۔۔۔ 
سدا نہ عیش جوانیاں یارو سدا نہ باغ بہار سدا نہ رہناں مجلساں نالے سدا نہ گرم بازار سدا نہ بدل گجدے آہندہ سدا نہ پون پوہار ۔۔۔۔۔۔ 
مرد گھراں وچ بادشاہ ہوندے تینویاں ہون وزیر دھیاں دھن بیگانہ ہوندیاں تے پتر بدر منیر ماپے ہوندے ماں پیو تائیں اگے گل اخیر ۔۔۔۔۔۔ 
کناں باہجھوں راگ بھراوا دنداں باہجھ سواد ٹنڈ بنے نہ مورکھا تیتھوں مگھیاں دا استاد جیوندیاں دوزخ پانوندی پھڑ کے بے فرمان اولاد ۔۔۔۔۔۔ 
کندھی تے توں لگا بھروٹا لگن والی ڈھاہ فرض خدا دا قرض سرے تے اوہ تاں سر توں لاہ لتھی چڑھی نہ عاشقاں نوں کوئی مشری بے پرواہ ۔۔۔۔۔۔ 
لکھاں ہووے چاننی اے پر دن ورگی نہ رات بھکھ نہ بھالے لازماں عشق نہ پچھے ذات نیند نہ ستھر بھالدی ایہناں تناں دی اک بات پنجابی دے ان گنت اکھان تے کہاوتاں ذاتاں، قوماں، گوتاں تے لوکاں دے پیشیاں، ہنراں تے کسباں نال وی بنیاں ہوئیاں نیں۔ 
ایس طرح اوہناں لوکاں دے مجموعی عمومی رویے، سلوک، عادتاں تے خصلتاں نوں عام تعلیمی انداز وچ پیش کیتا گیا اے۔ 
انج اوہناں دی بری یاں بھلی شہرت نوں ہور وی اجاگر کر کے وکھایا گیا اے۔ 
ایس طرح دے اکھان جمودی خیال تے تقلیدی اندازِ فکر دے زمرے وچ چلے جاندے نیں۔ 
ایہناں کہاوتاں تے اکھاناں دی مثال ایہہ وے۔ 
’جٹ دے جوں پکے، سکی ماں نوں دیوے دھکے‘، ’جٹ وگاڑے مرشد نال جاں بولے تے کڈھے گال‘۔ 
ایسے طرح ’جٹ وجاوے ترا اوہ وی برا، باہمن ہتھ چھرا اوہ وی برا‘، ’رجیا راجپوت تے بھکھا راہنگڑھ‘، ’چوہڑے جیہا جوان نہیں جے تڑے نہ، بھورے جیہا کپڑا نہیں جے کڑے نہ‘۔ 
اکھاناں تے کہاوتاں وچ ایہہ رویہ ہندوواں دی ذات پات دی ونڈ وجہ نال پنجابی وچ آیا ہویا اے۔ 
چراغ دین جونے کے والے نے ایس طرح دے اکھاناں نوں اپنیاں مثلثاں وچ ایس طرح پیش کیتا اے ککڑ کاں کمبو تناں دا آپس وچ پیار تنے بے اعتبار نیں عورت گھوڑا تے تلوار تنے مارن جد نوں جٹ سنڈھا سنسار ۔۔۔۔۔۔ 
جٹ وگاڑے مرشد دے نال کڈھے گندی گال سنجے محل ڈراوندے لوکو رونق مرداں نال نہیں کولیکاں جاندیاں یارو نکل جاندا اے کال ۔۔۔۔۔۔ 
حوالے تے ماخذ بنارسی داس جین۔ 
پنجابی زبان تے اوہدا لٹریچر۔ 
لاہور مجلس شاہ حسین۔ 
ص میاں مولا بخش کشتہ۔ 
پنجابی شاعراں دا تذکرہ۔ 
لاہور عزیز پبلشرز، ء۔ 
ص عبد الجبار ناصر۔ 
’’پنجابی ادب تے اکھان‘‘۔ 
پھُل کلیاں۔ 
ایڈیٹر۔ 
سید حمید اللہ ہاشمی۔ 
لاہور تاج بک ڈپو۔ 
ص چراغ دین جونے کے والا۔ 
پنجابی اکھان، ہتھ لکھت قصہ۔ 
مملوکہ محمد علی چراغ، پُتر چراغ دین جونے کے والا۔ 
شہباز ملک، ڈاکٹر۔ 
’’پنجابی اکھاناں وچ ہاسا ٹھٹھا‘‘۔ 
لعلاں دی پنڈ۔ 
مرتب۔ 
اقبال صلاح الدین۔ 
لاہور ء۔ 
ص چراغ دین جونے کے والا۔ 
چوی لطیفے تے اکھان۔ 
لاہور ملک بشیر احمد پبلشرز، ء۔ 
بنارسی داس جین۔ 
پنجابی زبان تے اوہدا لٹریچر۔ 
ص چراغ دین جونے کے والا۔ 
پنجابی اکھان۔ 
لڑی پنجابی اکھان محمد علی چراغ دنیا دی ہر زبان کسے نہ کسے کُلیے قاعدے یعنی صرف و نحو دی پابند ہوندی اے۔ 
زباناں نوں اوہناں دے بولن والیاں دی پرذوقی تے لگن نال وسعت تے توانائی مِلدی رہندی اے۔ 
ہر زبان نوں بولن والیاں دا لوک رنگ ای لوکاں وچ بہتا مقبول بنائی رکھدا اے۔ 
شاید پنجابی زبان دا لوک رنگ دنیا دیاں ڈھیر ساریاں زباناں توں زیادہ گوہڑا تے چوکھا اے۔ 
پنجابی زبان وچ ایہہ لوک رنگ لوک گیتاں راہیں پنجابی محاوریاں، ضرب المثلاں، باتاں، بولیاں، اکھاناں تے سداں سراں وچ ظاہر ہوندا رہندا اے۔ 
خاص کر کے پنجابی زبان نوں پنجابی اکھاناں نے جو اک مستقل صوتی دلکشی، بول چال وچ محاوراتی کشش تے کسے حد تک سدھا ساہواں انداز بخشیا ہویا اے اوہ اپنی مثال آپ ای اے۔ 
’’اکھان‘‘ پنجابی زبان و ادب دی جان نیں۔ 
’’اکھان زیادہ دلچسپ تے چھیتی اثر کرن والے ہوندے نیں۔ 
اوہناں دا مطلب بڑا ڈونگھا ہوندا اے۔‘‘ 
’’ایہناں وچ بڑیاں کم دیاں گلاں ملدیاں نیں۔‘‘ 
’’اکھان یاں کہاوت سیانیاں دے تجربیاں، واقعیاں دے نتیجے تے کسے خاص موقعے دے اثرات دا نچوڑ ہوندے نیں۔‘‘ 
چراغ دین جونے کے والے نے اپنے اک قصے ’’پنجابی اکھان‘‘ وچ بڑی ای سادگی نال انج لکھیا اے کہ ’’گلاں بہت پرانیاں جس نوں لوکی کہن اکھان‘‘۔ 
’’اکھان اوس نِگر سچائی دا ناں اے جیہڑی ساڈی نت ورتیندی حیاتی وچ واپردی اے۔ 
اکھاناں وچ عقل تے مت دیاں اوہ گلاں ہوندیاں نیں جیہڑیاں وڈ وڈیرے اپنے تجربیاں مگروں پچھے چھڈ جاندے نیں‘‘۔ 
چراغ دین جونے کے والے ء نے پاکستان بنن مگروں اک نثر دی کتاب ’’چوی لطیفے تے پنجابی اکھان‘‘ لکھی سی فیر اوہناں عمر بھر پنجابی دے بے پناہ نکے قصے تے وڈیاں کتاباں وی لکھیاں۔ 
ذیل دا مضمون مرحوم چراغ دین جونے کے والے دے اک ہتھ لکھت قصے دے حوالے نال لکھیا گیا اے۔ 
صفحیاں دے ایس قصے وچ چراغ دین ہوراں نے گھٹو گھٹ دو سو پنجابی اکھاناں نوں اپنے انداز وچ مثلث دی صنف ورت کے بیان کیتا اے۔ 
ایہدے وچ کوئی شک نہیں کہ اکھان وڈے چھوٹے وی ہوندی نیں، اکثر دیاں دو تکاں یعنی قافیے ہوندے نیں‘‘۔ 
چراغ دین نے قریباً سارے مشہور تے حیاتی دیاں راہواں وچ پگ پگ کم آؤن والے اکھان نویں رنگ وچ پیش کر دتے نیں۔ 
اوہناں وچوں کجھ اکھان مثلثاں وچ ایس طرح بیان کیتے ہوئے نیں تنے حرف قرآن والے الف لام تے میم تنے چیزاں کوڑیاں آہندے مرچ تماکو فیم تنے چیزاں مٹھیاں لگن لاگی کڑم حکیم ۔۔۔۔۔۔ 
حج زکوٰۃ نماز بھراوا تنے نیک نشانی چوپٹ تاش نے نرداں کھیڈن تنے کم شیطانی تنے رنگ کتوں نہ لبھن ماپے حُسن جوانی ایس اوپرلے اکھان وچ شاعر نے اک تبلیغی فریضہ وی ادا کیتا اے۔ 
انج ای ہور ویکھو حاجی قاضی نیک نمازی تنے اہل ایمان بھنگی چرسی پوستی تنے اکو جئے شیطان چور اُچکا چودھری نالے گنڈی رن بھردان ایتھے تاں وعظ و نصیحت دے نال نال تنبیہی رنگ وی موجود اے۔ 
دو صفتاں ایمان دیاں کلمے پورے چھے ملاں سبق پڑھاوندے سانوں الفوں اگے یے انھاں ونڈے شرینیاں مڑ مڑ گھر دیاں نوں دے ایہناں اکھاناں وچ کجھ اسلامی گلاں وی نیں تے کجھ دنیا داری تے رہن سہن دیاں عام حقیقتاں وی بیان کیتیاں ہوئیاں نیں۔ 
’’اکھان بھاویں کسے وی موضوع یاں مضمون تے ہووے، ایہدے وچ اک شے مڈھلی تے سانجھی ہوندی اے تے اوہ اے مت تے تعلیم، اکھان تے سگوں ہوندا ای مت یاں تعلیم ای اے‘‘۔ 
اکھان اصل وچ انسانی تجربیاں چوں کڈھے ہوئے انترے تے تت ہوندے نیں تے ایہناں توں انسان ہر دور وچ رہنمائی تے روشنی حاصل کردا رہندا اے۔ 
ایس طرح اکھان معاشرے دیاں تعمیری قدراں نوں وی واضح کردے رہندے نیں۔ 
چراغ دین ہوراں دے بیان کیتے ہوئے اکھان مثلثاں وچ انج ویکھو شرع کردا شرماوے بندہ جھگڑے تے بنھیں لک کاواں کوڑا پھولناں آہندہ کھوتیاں کھانی پھک تنے چیزاں موت نیں یارو بھنگ دھتورہ اَک ۔۔۔۔۔۔ 
گلاں بہت پرانیاں جس نوں لوکی کہن اکھان اوٹھ جواہیاں بکری نالے چوتھا ای گاڈی وان ایہہ چارے مینہ نہ منگ دے بھانویں اجڑ جائے جہان ۔۔۔۔۔۔ 
لہندے چڑھدے ویکھیا لوکو پھر کے سارا جگ دھرمسالہ دھڑوائی رہندے ٹھاکر دوارے ٹھگ وچ مستیاں رہن کو سستی عاشق رہن الگ ۔۔۔۔۔۔ 
سوہرے گھر جوائی کتا بھائی بھین دے کول دم تے گالے قادرا پر ہُن توں اکھیں کھول گلاں کرن سوکھالیاں ایہہ پر اوکھے پالن بول ۔۔۔۔۔۔ 
ہور سنوں اک دوستو جیہڑی مثل بڑی مشہور رن طلاقی نہ لیئے بھانویں شکلوں ہووے حور کول گیاں کن کھاوندا ایویں ڈھول سہاوندا دور پنجابی زبان وچ سماجی زندگی دے ہر پِڑ وچ اکھان موجود نیں۔ 
موسماں تے رُتاں بارے کجھ اکھان اپنے قصے وچ چراغ دین ہوراں ایس طرح بیان کیتے ہوئے نیں تن مہینے گرمیاں آہندے جیٹھ ہاڑ تے سون قسمت جدوں اٹھانوندی اودوں رکھن والا کون عادت کدے نہ بدلی بھانویں موہڈھیوں لہہ جائے دھون ۔۔۔۔۔۔ 
تن مہینے سردیاں مگھر پوہ تے تیجا ماگھ گھراں چوں دانے مُک دے نالے باہروں مکن ساگ وِیر چڑھن جد گھوڑیاں تے بھیناں پھڑدیاں واگ ۔۔۔۔۔۔ 
خزاں جاں پتر جھاڑ لے مڑ کے اوندی اے بہار اسّو بھالے مینگلا ایویں اوہ بھُلی پھرے گوار کدے نہ دیئے منگویاں جتی کڑتا تے دستار ۔۔۔۔۔۔ 
جیٹھ وچ مندہ مینہ بھراوا پوہ وچ ٹھنڈی وا کتیں وچ ہنھیری مندی دے نقصان پوچا پھگن کندھیں لگن آپے کہندے لوک دانا ۔۔۔۔۔۔ 
دنیا اک مثال بھراوا جویں پھُلاں دی واڑی اکناں نے چھڈ سونی ٹرناں ہکناں چھڈنی ہاڑی شرم بناں نہ مُچھاں سوہن عمل بناں نہ داہڑھی پنجابی اکھان کیوں جے اک طرح دی تعلیم وی ہوندے نیں ایس کر کے ایس تعلیم اُتے بندہ عمل کر کے بے شمار مشکلاں، اوکڑاں تے مصیبتاں وچ پھسن توں بچیا رہندا اے۔ 
اکھاناں دی بنتر تے لفظاں دا چناؤ ایناں فطری جیہا، زبان تے بیان دی سادگی تے سلاست عام فہم ہوندی اے کہ بندے نوں جس وی موقعے اتے کوئی اکھان یاد آ جاندا اے، یاں کوئی اوہنوں اکھان سنا دیندا اے، تے سنن والا اوس اکھان دی صداقت تے مت نوں بے دھڑک من لیندا اے۔ 
میں تے انج وی آکھناں کہ لوک اکھاناں دی رہنمائی تے تعلیم نوں وی کسے حد تک مذہبی تعلیم وانگوں ای سچا من دے نیں۔ 
ایس حوالے نال چراغ دین جونے کے والے دے بیان کیتے ہوئے کجھ اکھان ویکھو گھراں وچ لونی مجلس مندی مڑ کے پچھو تون شادیاں دے وچ رونا مندا غمیاں دے وچ گون دکھیاندی کیہ سار اوہناں نوں جیہڑے سُکھیں سون ۔۔۔۔۔۔ 
نال کو سنگی سنگ نہ کریئے کیتے مڈھ کریر اوہ جھولے اوہ پچھئے ایویں چوٹاں سہے سریر کسے دے ماریاں کوئی نہیں مردا مارے نہ تقدیر ۔۔۔۔۔۔ 
مانواں جیکر ڈائناں ہو جان پُتر نوں نہ کھان تنے نیوں کے ماردے آہندا چیتا باز کمان صاحب نے اکھیں پھیریاں ہویا ویری کل جہان ۔۔۔۔۔۔ 
ہور مثال سناوناں سن کے لوک نہ ہوون زچ ملاں اتے مثالچی آہندے پتھر جنہاں دے چت لوکاں نوں کر چانناں رہندے آپ ہنھیرے وچ ۔۔۔۔۔۔ 
سدا نہ سورج چمکناں آخر اک دن پینی رات جنے پُتر ماں دے ہوندی وکھو وکھ برات مکھی مچھی اِستری لوکو تنے ذات کو ذات ۔۔۔۔۔۔ 
کدی نہ گُجھے رہن گے تنے چور یار تے ٹھگ وچھی دے تال آکھدے ساڈا ایہہ پیا چردا وگ ماپیاں دی پھر زندگی جے کر پُتر ہون سو لگ کئی اکھان نصیحت کرن دا موجب وی بن دے نیں۔ 
کئی اکھاناں دا انداز تنبیہہ کرن والا وی ہوندا اے۔ 
فیر ’’کئی تاں پرانے تاریخی واقعات دی یادگار ہوندے نیں۔‘‘ 
ایہدا تاریخی تجرباتی شعور ملاحظہ فرماؤ دھنیسر تائیں ماریا لوکو آ کے گھر دے بھیتی پڑ ہتھیں ونج کراویئے نال سنیہے دے بیجئے کھیتی کدے نہ ہوندے ایس زمانے بتیاں دے اوہ تیتی ۔۔۔۔۔۔ 
چیمے چٹھے لڑن نوں کٹھے ایہہ لوکیں کرن خیال گوہے گِلے تے جوترے ڈِھلے ایہہ وی اک مثال گوں بھناوے جَوں ایہہ وی مل دی اہدے نال ۔۔۔۔۔۔ 
مال گائیں تے رعیت رائیں دونویں وکھو وکھ ڈھڈوں بھکھی صبح دی آکھے میلہ دے نہ دکھ رب نے دتیاں گاجراں تے توں وچے رنبہ رکھ ۔۔۔۔۔۔ 
ککھاں بھا غلاماں دوستی ایہہ دین مثال سنا کُنڈھ سجن توں دانا دشمن چنگا کہن دانا قسمت مل دی اپنی بھانویں لہندیوں چڑھدے جا ۔۔۔۔۔۔ 
ساون کھنڈ خریدنی مندی اُوٹھ تے لدناں بھار دھرتی جیڈ یتیم نہ کوئی نہ صبر جیئا ہتھیار دونہہ بیڑیاں اتے لت رکھے اوہ کدے نہ لگے پار پنجابی زبان دے بے شمار اکھاناں وچ ہٹکن ورجن تے دوجے پاسے ہلا شیری کرن والیاں نصیحتاں وی موجود نیں۔ 
ایس طریقے نال ایہہ اکھان کِتے کِتے بیک وقت مذہبی تے معاشرتی بھلائی تے بہتری دا وی فریضہ ادا کردے ہوئے دِسدے نیں۔ 
ایس حوالے نال‫ دین ہوراں انج لکھیا اے جوا، زناہ تے ضامنی آہندے تنے دھن دا ناس نہیں جدا ہو سکدا یارو کدی نہواں نالوں ماس جس کو سہنسہ بھوجن کا بھئی دھن کی کیسی آس ۔۔۔۔۔۔ 
لُچے سب توں اُچے بن دے آخر برا انجام مونہاں نوں ہین ملاحظے سجناں دے سراں سلام آخر جھوک لدیجنی تیری صبح توں ہونی شام ۔۔۔۔۔۔ 
دھڑت دلالی ویدگی آہندے پہلوں لے چکا کم کرا کے آدمی مگروں دیندے جھگڑا پا مارن گیا سو مر گیا آہندے مارن مول نہ جا ۔۔۔۔۔۔ 
جے کر گل صلاحیں پے جائے پھیر نہ بنے کدائیں سوہریاں دی گل پیکے دسّے اوہ وی وسدی ناہیں تیلاں باہجھ نہ بلن مثالاں درداں باہجھ نہ آہیں ۔۔۔۔۔۔ 
گھیوواں باہجھ نہ چوریاں یارو دودھاں باہجھ نہ کھیر کوہڑے ہتھ مکھن دا پیڑا نہ کوئی سانجھ نہ سیر جِتھے ہے کوئی وسدا اوہنوں اوہا تھاں کشمیر تائے دی نشانی ڈاکٹر ایس ایس چھینا بھائیاں جی دادا جی اتے بھاپا جی ولوں سانوں کئی وار ایہہ ہدایت کیتی جاندی سی کہ ساڈے گھر دے اک بزرگ نوکر جس نوں عام ہی نہال کہیا جاندا سی اوہناں نوں بھائی جی کہیا کرو۔ 
جدوں کدی ساڈے مونہوں نہال نکل جاندا تاں بھائیا جی، بھاپا جی، بے بے جی دادی جی دا بی بی جی ولوں سانوں سخت تاڑنا کیتی جاندی کہ بھائی جی کہیا کرو۔ 
بچپن وچ تاں بھاویں ایس گل دی سمجھ نہیں سی آؤندی کہ گُرا تے پھیکاں وی تاں ایس طرحاں دے ہی نوکر ہن اوہناں بارے تاں کدی نہیں کہیا بھائی نہال مسیح بارے کیوں ایس طرحاں کہیا جاندا ہے، پر جد اسی ہوش سنبھالی تاں بھائی نہال مسیح دی قربانی نوں اسی ہی ہور لوکاں نوں دسدے ہوندے ساں جس دی مثال بہت ہی گھٹ ملدی ہے۔ 
ء دی ونڈ ویلے ساڈا سارا ہی پریوار لوڑیندا سمان لے کے ٹرک راہیں واہگے والی سرحد پار کر گیا جدوں کہ بھاپا جی ہور ضروری سمان لیکے گڈے راہیں باقی قافلے دے نال آئے۔ 
جد گڈا تُرن لگا تاں بھائی نہال مسیح جو ساڈے گھر وچ ساڈے بابا جی دادا جی دے پتا دے سمے توں نال کم کردا آ رہیا سی، اوہ اتے اوس دا کوسال دا لڑکا اپنے کجھ کپڑے اک وڈے سارے کپڑے دے جھولے وچ پا کے گڈے دے لاگے کھڑے سن۔ 
ایہناں دوواں نوں سکھاں اتے ہندوواں دے پنڈ چھڈ کے جان والے لوکاں دے نال کھڑا ویکھ کے سارا ہی پنڈ حیران سی۔ 
باقی عیسائی پریوار تاں آرام نال ایہناں جان والیاں ول ویکھ رہے سن اتے اوہناں نوں مل رہے سن۔ 
جد بھاپا جی ہر اک توں وداعی لیکے بھائی نہال مسیح نوں ملے تاں اوس دے جواب نوں سُن کے حیران ہی ہو گئے اوہ کہہ رہیا سی کہ اوہ وی اوہناں دے نال جاوے گا پر بھاپا جی نے اوس نوں اتے ودھاوے نوں بہت سمجھایا کہ نہال مسیح حالات بہت خطرناک ہن، سانوں وی کئی خطریاں دا ساہمنا کرنا پینا ہے۔ 
سانوں تے ایہہ وی نہیں پتا کہ جانا کتھے ہے، اتے پہنچنا وی ہے کہ نہیں، روزانہ بڑیاں بھیڑیاں خبراں سندے رہندے ہاں، توں اپنی زندگی نوں کیوں خطرے وچ پا رہیا ہیں۔ 
تسیں ہندو سمجھ کے وی مارے جا سکدے ہو اتے تسیں مسلمان سمجھ کے وی مارے سکدے ہو۔‘‘ 
بھاپا جی نے اوہناں نوں اپنے نال نہ جان دی ہر دلیل دے کے اوتھے ہی رہن دی صلاح دتی سگوں باپا جی نے پنڈ دے لوکاں کولوں وی اوہناں نوں نال نہ جان دیاں صلاحواں دوائیاں پر نہال مسیح دیاں اکھاں وچ اتھرو سن اتے اوس دا اک ہی جواب سی۔ 
’’ایہہ کس طرحاں ہو سکدا ہے، اسیں نمبردار دا دین نہیں دے سکدے، ہزاراں وار اوس نے ساڈی مدد کیتی، ہزاراں مصیبتاں وچوں اوس نے سانوں کڈھیا، اج جدوں تسیں مصیبت وچ ہو تاں تہانوں چھڈ کے چلا جاواں لعنت ہے زندگی تے، جے تہاڈے نال جاندیاں اسیں مر وی جاواں گے تاں اسی ایس نوں غنیمت سمجھاں گے، میں تہانوں اکلیاں نوں نہیں جان دینا۔‘‘ 
اوہ پرانی لے کے گڈے دے اگے بیٹھ گیا اتے بھاپا جی اتے وداوا گڈے دے پچھے بیٹھ گئے۔ 
رستے وچ جد اوہ پنڈ توں ، پیلیاں آ کے باقی قافلے نال رل گئے سن تاں بھاپا جی نے اوہناں نوں وکھریاں کر کے فیر واپس مُڑ جان لئی مناؤن دی کوشش کیتی۔ 
بار بار اوہناں نوں کہیا کہ ایس حالت وچ تاں رشتے دار وی اپنے رشتے داراں نوں نہیں پہچاندے، تسیں کیوں اپنے آپ نوں مصیبت وچ پا رہے ہو، جاؤ آرام نال نال کے اپنے بھرراواں نال رہو پر نہال مسیح بضد سی۔ 
رستے وچ سکھاں، ہندوواں دے واقف مسلم جپھیاں پا کے اک دوجے نوں مل رہے سن، کسے نوں ماحول دی سمجھ نہیں سی لگ رہی۔ 
اوہناں دیاں اکھاں وچ اتھرو سن پر ہر اک نوں ایس طرحاں دی اُمید سی کہ چھیتی ایہہ سبھ کجھ ٹھیک ہو جاوے گا اتے اوہ واپس مُڑ آؤن گے، اتے اوہ جان والے فیر اوہناں گھراں وچ واپس مُڑ آون گے، جیہڑے اوہناں نے آپ چھڈے سن۔ 
گھٹو گھٹ ایہہ تاں ہر اک نوں ہی اُمید سی کہ اوہ اسانی نال اک دوجے نوں ملدے تاں رہن گے ہی۔ 
جاندے ہوئے اوہ پچھے مُڑ مُڑ کے اپنے گھراں دیاں چھتاں ول ویکھ لیندے فیر اگے تُر پیندے۔ 
ایس ہی اُمید وچ بھائی جی تن چار مہینے ساڈے ایدھر والے نویں گھر وچ رہے اجے ایس سمے وچ اوہ اسانی نال واپس جا سکدے سن، پر فِر آؤن جانا پرمٹ تے شروع ہو گیا۔ 
پر ایہہ وی مشکل نہیں سی اتے فیر بھائیا جی ہی بائی نہال مسیح نوں کہن لگے، ’’بھائی جی اوتھے وی تساں ہتھاں نال محنت کرنی ہے اتے ایدھر وی، جے تیرا دل کردا ہے تاں توں ایتھے ہی رہ پو۔‘‘ 
اتے بھائیا جی نے اوہناں نوں الاٹ ہوئے گھراں وچوں اک کنال جگہ، ملبہ اتے پیسے دے کے اوہناں دا گھر بنوا دتا اتے اوہ اوتھے ہی پکے طور تے رہن لگ پیا۔ 
ودھاوے دی شادی ہو گئی، بھائی جی پوترے، پوتریاں والے بن گئے، پر فیر اوہناں نوں اپنے گھر اتے بھراواں دی یاد آؤن لگ پئی۔ 
اوس نے پاسپورٹ بناون دی کوشش کیتی، کدی جنم تاریخ دی غلطی، کدی کوئی ترُٹی اتے فیر اوہ کوشش چھڈ دیندا۔ 
اوہناں دناں وچ پاسپورٹ وی دلی توں بن دے سن، فیر اوہ بھل جاندا پر کوئی چار مہینے بعد فیر کہن لگ پیندا ’’راتی سپنے وچ مینوں میرا ابا ملے سن، اوہ کہندے سن تینوں دیاں قبراں اڈیکدیاں ہن، اپنے بھراواں کول کیوں نہیں جاندا، جا اتے اپنے بھراواں دے نال دیاں قبراں وچ آرام کر۔‘‘ 
کجھ دناں بعد بھل جاندا، فیر سبھ کجھ بھل جاندا کجھ چر بعد فیر ملن دی خواہش پیدا ہوئی کوشش فیر وچ ہی چھڈ دتی جاندی اتے اخیر اوس نے جیویں ایس طرحاں دی اپنے وچھڑے پریوار نوں ملن دی خواہش نوں چھڈ ہی دتا، ہاں جے کتے ہووے گی تاں ایہہ اوس دے دل تک ہی سی، اوس نے کدی کسے نوں ایس طرحاں دی خواہش بارے نہ دسیا سی اتے نہ کسے نے ایس سمبندھی اوس نوں پچھیا ہی سی۔ 
دے دسمبر وچ بھائیا جی نوں برین ہیمبرج ہو گئی، اوہناں دا منجا باہر ویرھے وچ دُھپے ڈاہ دتا۔ 
میں اوس دن کوئی ہور کم نہ کیتا۔ 
ڈاکٹر آیا تاں سی پر اوہ جواب دے گیا۔ 
بائیا جی ہر اک ول ٹکٹکی لگا کے ویکھدے سن پر اوہ بولنہیں سن سکدے۔ 
بولن دی کوشش وی نہیں سن کردے۔ 
جد نہال مسیح نوں پتا لگا تاں اوہ سبھ کم چھڈ کے آ گیا اتے بھائیا جی دیاں لتاں گُھٹن لگ پیا۔ 
بھائیا جی اوس ول وی ٹکٹکی لگا کے وکھ رہے سن۔ 
میں ویکھیا بھائیا جی دیاں اکھاں وچ اتھرو نکل آئے سن میں زندگی وچ پہلی وار بھائیا جی دیاں اکھاں وچ اتھرو ویکھے سن۔ 
زندگی وچ اوہناں کدی ہار نہیں منی سی، وڈیاں وڈیاں مصیبتاں وچوں ہس کے نکلے سن۔ 
مربعے زمین بناؤنی، اوہ گھر جس دے برانڈے وچ ہی منجی ڈٹھ جاندی ہوندی سی حویلیاں، گھوڑیاں، نوکر، چاکر، اتے اوس سمے جدوں اجے ٹریکٹر شروع نہیں سن ہوئے۔ 
ہلاں، دی واہی ۔۔۔۔۔۔ 
نہال مسیح اوہناں نوں گُھٹی جا رہیا سی۔ 
رات منجا اندر لے گئے، کو وجے بھائی نہال مسیح فیر آیا، اوس دے ہتھ وچ بائبل سی جس نوں بہت خوبصورت کپڑے وچ لپیٹیا ہویا سی۔ 
اوہ بار بائبل نوں سر تے رکھا اتے مونہہ وچ کجھ بولدا، شاید اوہ پراتھنا کردا سی۔ 
میں جاندا ساں کہ بھائی جی پڑھ تاں سکدے نہیں پر اوہ پیراں بھار تھلے بیٹھے ہوئے سن اتے اکھاں بند کر کے کئی وار مونہہ وچ کجھ بولدے سن۔ 
بھاپا جی نے بڑی کوشش کیتی کہ اوہ منجے تے جاں کرسی تے بیٹھ جاوے پر اوہ نانہہ کر دیندے سن۔ 
رات نوں بھائیا جی سورگ واس ہو گئے۔ 
نہال مسیح نے دوسرے دن وی کجھ نہ کھادا اتے اوہناں دے سسکار تک اوہ بھائیا جی دی منجی دے کول بیٹھا رہیا۔ 
ء تک جدوں اک نہال مسیح دی موت ہو گئی اوہ تقریباً سال دے قریب سی۔ 
اوہ بھائیا جی نوں ہمیشہ شاد کردا رہندا سی۔ 
ہُن اوس نے اپنے بھراواں، بھرجائیاں نوں ملن دی کوشش وی چھڈ دتی سی جو کوئی اوس نوں پچھدا وی تاں اوہ کہہ دیندا کہ پتا نہیں اوہناں وچوں کوئی ہووے گا وی کہ نہیں، ہُن اوہناں نوں کی ملنا ہے، ہُن تاں کئی سالاں توں کوئی چٹھی پتر وی نہیں آئیاں چلو جے ہون تاں سُکھی رہن، ہُن تاں میں اوہناں نوں پہچان وی نہیں سکدا۔ 
پچھے جیہے جدوں میرا پاکستان جان دا پروگرام بنیا تاں میں اُچیچے بھاپا جی نوں ملن پنڈ گیا تاں کہ اپنے پچھلے پنڈ دے لوکاں دے ناں پتے لے سکاں اتے اوہناں نوں مل سکاں۔ 
میں اُچیچے طور تے ودھاوے نوں سدیا۔ 
اوس دے چاچیاں اتے اوہناں دے پُتراں دے ناں اپنی ڈائری وچ لکھے۔ 
ودھاوے نے وی مینوں ضروری تاکید کیتی کہ میں ضرور اوس دے چاچیاں اتے اوناں دے پُتراں نوں مل کے آواں اتے اوہناں دا حال چال پُچھ کے آواں۔ 
اپنے پھلے پنڈ چک نمبر وچ جدوں میں پنڈ دے چوک وچ ہور وئیکتیاں دے ناں دسے اتے فیر میں نہال مسیح دے بھراواں اتے بھتیجیاں بارے پچھیا۔ 
پتا لگا کہ نہال مسیح دے بھرا تاں ہُن ایس دنیا وچ نہیں پر اوس دے بھتیجے ہن اتے اک آدمی اوہناں نوں لین چلا گیا۔ 
اوہناں وچوں عزیز مسیح جو تقریباً کو سال دا سی، اوہناں نے آؤندیاں ہی سبھ توں پہلے اپنے تائے باے اتے ودھاوے مسیح بارے پچھیا۔ 
اوہ لگاتار کہی جا رہیا سی کہ اسی اپنے ابا اتے چاچیاں کولوں تہاڈے بارے اتے تائے بارے سُندے رہے ہاں۔ 
ابا جی کہندے ہوندے ہن، اوہ جس پریوار دے نال گیا ہے اوہ اوہنوں پھلاں وانگ رکھن گے۔ 
میں جدوں اوس نوں اوس دے تائے دی موت بارے دسیا تاں اوس آپ ہی کہن لگا کہ جدوں اوہ ایدھروں گیا سی، اودوں ہی اوس دی عمر سال توں اُپر سی، پر اوہ بہت ہمتی آدمی سی۔ 
ساا ہی پنڈ اوس دی ہمت اتے حوصلے دیاں گلاں کردا ہوندا سی۔ 
سارا ہی پنڈ تائے نوں یاد کردا ہوندا سی اتے ایہہ گل وی اوہ کردے ہوندے سن کہ اوہ اودھر گیا ہی کیوں، ساری عمر ہی پریوار نوں نہیں ملیا ایدھر اوس دے پریوار دے جی ہن۔ 
میں عزیز دے نال اوہناں دے گھر آ گیا۔ 
اوہناں دے گھر دیاں عورتاں اتے بچے مینوں ویکھ کے حیران سن۔ 
پر جدوں عزیز نے اوہناں نوں دسیا کہ ایہہ تائے دے پنڈوں آئے ہن تاں سارا ہی پریوار میرے ارد گرد جمع ہ گیا۔ 
ایہہ گھر وی سادھارن جیہا کچا پکا گھر سی جس طرحاں دا ایدھر ودھاوے دا گھر ہے۔ 
اوہ میے توں بہت کجھ پچھ لینا چاہوندے سن۔ 
ہر کوئی پہلاں بھائی نہال مسیح بارے اتے فیر ودھاوے بارے، اوس دے بچیاں بارے بڑی اُتسکتا نال پچھ رہیا سی، عورتاں وی بہت کجھ پچھدیاں سن۔ 
جدوں میں دسیا کہ بھاویں اوہ تہاڈے توں وچھڑیا رہیا ہے پر ہُن اوسدا پریوار وی جیاں والا ہو گیا ہے، اوس دے تاں پروتڑے وی ویاہن والے ہو گئے ہن۔ 
اوہناں دے سوال زیاداہ سن اتے جواب دین والا میں اکلا ساں، اوہ تاں جیویں سالاں دیاں گلاں ہی پچھ لینا چاہوندے سن۔ 
میں محسوس کردا ساں کہ ایہناں وچوں گھٹ ہی پڑھے لکھے سن اتے زیادہ تر ہتھیں کرت تے نربھر کردے سن۔ 
ایہنے نوں عزیز اندروں دو تھالیاں اتے دو گلاس لے آیا اتے اوس نے اردو وچ اوہناں بھانڈیاں تے بھائی نہال مسیح دے ناں لکھے دکھائے۔ 
میں حیران ساں کہ پچھلے سالاں توں ایہناں نے ایہہ بھانڈے سانبھ کے رکھے ہوئے ہن۔ 
اوہ دس رہے سن کہ تایا تاں اپنا سبھ کجھ ہی ایدھر چھڈ گیا سی، گھر، منجے، بسترے، بھانڈے، اتے سبھ کجھ۔ 
بڑا چر تائے دے آؤن نوں اوس دے بھرا اُڈیکدے رہے۔ 
روز اوہ دسدے ہوندے سن، تائے دا سپنا آیا ہے۔ 
تائے دیاں گلاں کردے رہندے سن۔پر 
ایہہ کس طرحاں دی ونڈ سی۔ 
آؤنا جانا اینا مشکل، زندگی وچ فر کدی وی نہ مل سکے۔ 
میں عزیز نوں کہیا اوہ ایہہ بھانڈے مینوں دے دیوے میں ودھاوے نوں دکھاواں گا۔ 
اوس دی پتنی اندروں اک بہت ہی خوبصورت پھلاں دا کڈھیا ہویا جھولا لے آئی اتے اوس نے بھانڈے اوس وچ پا دتے۔ 
میں کلپنا کر رہیا ساں جدوں ھبائی نہال، جھولے وچ کپڑے پا کے گڈے کول کھڑا ہووے گا تاں اوہ وی ایس طرحاں دا ہی پھلاں والا جھولا ہووے گا۔ 
ہُن عزیز چُپ سی، جدوں میں کوئی گل عزیز توں پچھدا تاں جیویں اوس دا دھیان کتے ہور ہووے۔ 
اینے نوں نال دے گھراں دے لوک وی اوہناں دے ویڑھے وچ آ گئے سن۔ 
کجھ لوک کوٹھیاں تے بیٹھے سن۔ 
عزیز دی گھر ولای اوہناں نوں دس رہی سی، ’’ایہہ تائے دے پنڈوں آئے نیں۔‘‘ 
اتے اخیر فاروق نے مینوں چتاونی دتی کہ ملتان والی بس اک وجے جانی ہے اتے اوس توں بعد ملتان نہیں جایا جا سکدا۔ 
اوس دن ہی ملتان پہنچنا میری مجبوری سی کیوں جو میں ڈیلیگیشن دے باقی ممبراں نوں ملنا سی۔ 
میں ویکھ رہیا ساں کہ عزیز بالکل ہی چُپ سی۔ 
اخیر میں چُھٹی لئی اتے جھولا ہتھ وچ پھڑ کے بوہے ول ہویا۔ 
عزیز نے میرا ہتھ پھڑیا ہویا سی، بوہے تے آ کے میں اوس نوں فیر جپھی پالئی پرمیں ویھکیا، اوہ اکھاں وچوں اتھرو کیرن لگ پیا اتے میرا ہتھ گُھٹ کے مینوں کہن لگا ’’سردار جی ایہہ بھانڈے دے دیو، ایہہ تائے دی نشانی ہے، اسیں تاں ایہناں نوں ویکھ کے تائے نوں یاد کردے ہاں ۔۔۔۔۔۔‘‘ 
اتے فیر اوہ کجھ نہ بول سکیا اتے میرے کولوں وی کوئی گل نہ ہوئی۔ 
یااللہ تیرا شُکر اے صابر علی صابر مساں دساں کو سالاں دا ای ہوواں گا جدوں دی ایہہ گل اے۔ 
ساڈے گواہنڈ اک سُکا سڑیا جیہا بڈھا نذیر رہندا سی، جیہدا پُتر کوئی نہیں سی صرف دو دھیاں ای سن۔ 
اک تاں میری سماہلا توں پہلاں ای ویاہی گئی۔ 
جد کہ دُوجی دا ویاہ میرے ویکھن وچ ای ہویا۔ 
پہلی کُڑی دا ویاہ کرن تو ں مگروں کسے رشتے دار نے اوہدے ول مونہہ ای نہ کیتا تے کوئی وی اوہدے کولوں دُوجی کڑی دا ساک لین لئی تیار نہ ہویا۔پہلی 
گل اوہ غریب سی تے دُوجا نذیر تے اوہدے گھر والی پہلی دھی نوں ای نہیں سن وسن دے رہے۔ 
اوہ اٹھ دن سوہریاں تے ہوندی تے دو مہینے ایتھے۔ 
پھر کوئی پر ہے پنچائت آؤندی تے من منوتی ہوندی۔ 
ایسے رولے گولے وچ تن چار سال لنگھ گئے تے کڑی دو بالاں دی ماں ہوگئی۔ 
فِر کوئی تھوڑا کو سکون ہویا۔ 
اوہ وی کسے نے کُڑی نوں سمجھایا تے گل اوہدی سمجھ وچ آگئی۔ 
بابے نذیر دا جوائی بڑا چنگا بندہ سی۔ 
اوہنے کدے وی سس سوہرے نال اُچی نِیویں نہیں سی کیتی۔ 
سگوں جدوں وی آؤندا بے عزتی کروا کے ای جاندا، جیہدا اوہ کوئی خاص اثر نہ لیندا۔ 
آخر جدوں نذیر دی دوجی کُڑی دا رشتہ کِتے وی نہ ہویا تے اوہدے جوائی نے ایہہ حامی وی بھرلئی۔ 
کیوں جے اوہدا اوہدے نالوں وی سوہنا تے جوان بھرا کوارا سی۔ 
رشتے داروں تے گھر والیاں بتھیرا سمجھایا کہ توں ایہہ کیہ گل گلاواں پاؤن لگا ایں پر اوہ نہ منیا۔ 
ویا ہ ہوگیا تے مکلاوے توں اٹھ کو دن مگروں اوہ ای ہویا جیہدا ڈر سی، رولا پَے گیا۔ 
خورے کیہ گل ہوئی نذیر نے کُڑی نہ ٹوری۔ 
وڈے جوائی نے اندرو اندری بتھیرا منت ترلا کیتا کہ حالے تاں کُڑی منڈے دے ہتھاں توں مہندی دا رنگ نہیں لتھا۔ 
واسطا خدا دا جے ایویں رنگ وچ بھنگ نہ پاؤ۔ 
جدوں بابا نذیر کسے وی گل تے نہ آیا تے اوہنے سوچیا حالی برادری تیکر گل نہیں اپڑنی چاہیدی، نہیں تے بڑا گندا ہوواں گا۔ 
اگلے آکھن گے ہُن سنا۔۔۔ 
تینوں پہلوں نہیں ساں آکھدے ایہناں تِلاں وچ تیل نہیں ہیگا۔ 
اوہ سدھا ساڈے گھر آیا تے بڑا جھُریا کہ میں تہاڈے ساہمنے ایہناں نال کیہ بھیڑی کیتی اے۔۔۔ 
ایہناں مینوں پُتر نہیں سمجھیا، میں فیر وی سکے پتراں نالوں ودھ رہیا واں۔ 
صرف ایہہ ای سوچ کے ایہناں دا کون اے۔ 
میرے بھرا وچ کوئی وگاڑ نہیں۔ 
بس اینا ای اے کہ اوہ شریکے دیاں نظراں وچ ہینا ہوکے ایہناں اگے یئیں یئیں نہیں کر سکدا۔ 
جوان منڈا اے کیہ کراں۔۔۔تسیں 
میرے نال چلو تے ایہناں نوں کجھ سمجھاؤ، دِھیاں اپنے گھر وسدیاں ای چنگیاں لگدیاں نیں۔ 
میرا پیو، اک چاچا تے دو میرے وڈے بھرا نہ چاہوندیاں ہویاں وی اوہدے نال ٹر پئے۔ 
میری دادی نے آکھیا وی کہ نہ جاؤ ایویں آپنے مونہہ والا ہیگا اے خورے کسراں دا بولے۔ 
گواہنڈ متھا اے تُسیں ضرور پِھکیاں پینا اے۔ 
پر اوہ صرف جوائی بھائی دے مونہہ نوں چلے گئے۔ 
پنجاں کو منٹاں مگروں ای بابے نذیر دی گالھاں کڈھن دی آواز آؤن لگ پئی۔ 
اوہ میرے چاچے تے پیو نوں ایس پاروں گالھاں کڈھ رہیا سی کہ تُسیں بگانے پُتر دے بانہہ بیلی بن کے آئے جے میرے داں دی گل نہیں کرسکے۔ 
تُسیں مینوں اونترا نکھترا سمجھ کے میرے تے چڑھائی کر دتی اے پر میں کلا ای تہاڈی ۔۔۔ 
ایس بلارے وچ نذیر دے گھر والی اوہدے توں وی اگے سی۔ 
جد کہ کُڑی جیہڑی رُس کے بیٹھی سی یا فِر رُسا کے بہائی گئی سی، بانہواں ٹنگ دی ہوئی آکھن لگ پئی۔ 
’’میں نذیر دی دھی نہیں جے پتر آں۔ 
میرے پیو نوں کلیاں نہ سمجھیا جے تہاڈی۔۔۔‘‘ 
فِر ساڈے سارے بندے چپ کر کے کن ولھیٹ کے آگئے تے نذیر دا جوائی وی وچارہ چلا گیا۔ 
ہن ساڈی تے بابے نذیر دی کندھ سانجھی سی۔ایویں 
ویر ای پوا بیٹھے۔ 
مہینے دساں دناں پچھوں کسے نہ کسے گلوں بول بلارا ہو ای جاندا۔ 
اک دن ساڈا اک سِجھڑ دا بچہ بلی لے گئی تے بھجی وی بابے نذیر کے گھر ول۔ 
میں مگر بھجا رولا رپا پا کے بلی توں بچہ چھڈا لیا۔انھے 
واہ بابے نذیر گھر وڑگیا ساں۔ 
بابے نے مینوں پھڑ لیا تے کُٹن لگ پیا۔ 
بڑا رولا پایا کہ بابا ساڈا سجھڑ دا بچہ بلی لے آئی سی، پر اوہنے اک نہ سنی۔ 
سگوں اگوں ویڑا ای بولیا کہ میں بلی نوں گھلیا سی بچہ ایدھر لے آ۔۔۔؟ 
رولا سن کے چھیتی ہی میرا وڈا بھرا آگیا۔ 
میرے بھرا نوں ویکھ کے بابے نے مینوں چھڈدتا تے اُچی اُچی گالھاں کڈھن لگ پیا۔ 
میرے بھرا نے وی اوہنوں دو گالھاں کڈھ دتیاں تے نال آکھیا کہ دس ہن بندہ تینوں کیہ آکھے۔ 
ایس گل تے نذیر تے اوہدے گھر والی نوں سگوں تپ چڑھ گئی تے ادھا پونا گھنٹا واہوا بولدے رہے۔ 
حیرانی والی گل ایہہ کہ لوڈھے ویلے دوسپاہی آگئے۔ 
اودوں لوکیں پُلس توں واہوا ڈردے ہوندے سن۔ 
گلی دے بندے کٹھے ہوگئے۔ 
بابے نذیر گھر ای پرہے لگ گئی۔ 
اودھروں اودھریں گلاں باتاں ہویاں تے وچوں گل کوئی وی نہ نکلی۔ 
ہُن پلس والے تاں بابے نذیر ولوں آئے سن، اوہ اوہدی کیویں بے عزتی کردے۔ 
جے کوئی گلی دا بندہ سچی گل کردا تے ایویں بھُونڈاں دی کھکھر وچ ہتھ دین والی گل سی۔ 
سارے اک دُوجے دا مونہہ ویکھدے رہ گئے۔ 
اینے وچ بابے نذیر دی گھر والی اندروں نکلی تے بولن لگ پئی۔ 
’’ میں تہانوں دس نی آں گل کیہ اے ۔۔۔ 
ایہناں دی تاں مائی ای نہیں سانوں کھلون دیندی۔۔۔‘‘ 
’’کیہ آکھدے اے ماں جی ایہناں دی مائی تہانوں۔۔۔؟‘‘ 
اک سپاہی نے ذرا کُو کن چکے۔ 
’’آکھنا کیہ سُو۔۔۔ 
سویرے سویرے بانگاں ویلے ای اُٹھ کے لگ پیندی اے یااللہ تیرا شکر اے، یااللہ تیرا شکر اے۔۔۔ 
یا اللہ تیرا شکر اے۔۔۔‘‘ 
پونے کو منٹ دی چُپ توں مگروں پنچائت ٹُٹ گئی۔ 
اُٹھدیاں ہویاں ساریاں بندیاں دے بُلھ ہِل رہے سن، جیویں اپنے مونہہ وچ ای آکھ رہے ہون۔ 
’’ یااللہ تیرا شکر اے۔۔۔‘‘ 
دائی انگا مُدثر بشیر ہرنا جِت برابر، جِتنا ہار جیہا وار مِلے نہ دُوجی کھیڈ ذرا مشتاق صوفی حیاتی اُتے جھاتی مُغل ویلے وِچ شاہی زنانیاں مگروں سبھ توں ودھ آدر والی زنانی ’’شاہی دائی‘‘ ہوندی سی۔ 
لفظ دائی انگا‘‘ جیہڑا کہ ترکی زبان توں آیا ہویا ہے ایس دے معنی نیں کہ ایسی دائی جس نے بال نُوں آپنا دُدھ وِی پیایا ہووے۔ 
باتشاہ جہانگیر دے سمے وِچ اِک دائی جس دا زیب النساء سی اوس نے شہزادہ خرم شاہ جہاں نُوں آپنا دُدھ وی پیایا سی۔ 
دُدھ پیاون نال اوہ شہزادے خرم دِی دائی انگا‘‘ بن گئی۔ 
زیب النساء ہوراں دا بندہ اوس ویلے عدالت دا نوکر سی اوس دا ناں مُراد خان سی۔ 
اوہناں دا پُتر مُحمد رشید خان آپنے ویلے د اِک پرسِدھ تے منیاپَرمنیا نشانے باز سی۔ 
شہزادے خُرم، زیب النساء ہوراں نُوں خاص آدر دینداسی۔ 
کُجھ تریخ لِکھن آلیاں دا آکھنا ہے باتشاہ شاہ جہان نے شالا مار باغ دے نیڑے گُلابی باغ اوہناں دے آدر وِچ اِی اُساریا سی‘ تے جدوں زیب النساء ہوراں نے چلانا کِیتا تے اوہناں دا مقبرہ اوسے باغ دِی اُتر سیدھ وِچ اُساریا گیا۔ 
تریخ لِکھن آلیاں دا اِک دھڑا ایس گل نُوں نہیں مندا‘ پر انگریز سرکار ویلے تے اوس دے مگروں وِی سرکاری کھاتیاں وِچ ایہہ مقبرہ دائی انگا ہوراں دا ہِی آکھیا گیا جِتھے اوہناں نال اِک ہور زنانی وِی دفن ہے۔ 
شہزادے خُرم نے آپنے بالپن وِچ کئیں واریں آکھیا سی کہ میں تاہنوں حج کراواں گا۔ 
تے پھیر ہویا وِی اِنج اِی دائی انگا نُوں اخیرلی عُمر وِچ حج کرایا۔ 
دائی ہوراں ہندوستان توں جاون توں پہلاں اِک مسیت وِی اُساری۔ 
ایہہ مسیت اَج وِی لہور ریلوے سٹیشن تے پلیٹ فارم نال لبھدی ہے۔ 
دائی انگا دے مقبرے دِیاں کندھاں اُتے قرآن شریف دِیاں آئیتاں خطاطی وِچ دِسدیاں نیں۔ 
اوہناں وِچ اِک تریخ ۱۰۸۲ ھ بمطابق ۱۶۷۱ء وِی لبھدی ہے۔ 
کُجھ تریخ لِکھن آلیاں دا خیال ہے کہ ایہہ اوہناں دِی مرن تریخ ہے۔ 
اوہناں دا ایہہ خیال سچائی دے بُہت نیڑے ہے۔ 
عمارت دا ویروا ایہہ مقبرہ آپنے ویلے دِی ڈاڈھی سوہنی تے اَلکھ عمارت سی۔ 
مُغل اُساریاں وِچ ایہہ گل خاص دِسدی ہے کہ عمارت کوئی وِی ہووے اوس دے چار چوپھیرے سوہنے باغ وی اُسارے جاندے سن۔ 
ایس مقبرے وِچ وِی ایہہ گل دِسدی ہے۔ 
گُلابی باغ آپنے ویلے دا بُہت سوہنا باغ سی تے دائی ہوراں دے چلانا کرن مگروں اوہناں نُوں ایس باغ دِی پچھلی سیدھ وِچ دفنایا گیا۔ 
خالصہ ویلے وِچ ایس مقبرے نال کوئی ایڈی چنگی نہ ہوئی۔ 
اوہناں مگروں انگریز سرکار نے وِی کوئی چنگی نہ کِیتی‘ پر اِک ویلے وِچ اوہناں نُوں کُجھ رحم آیا تے اوہناں کنہیا لال ہِندی توں ہی ایس دِیاں مرمتاں لوائیاں۔ 
ایس گل دا ویروا اوہناں آپنی کتاب تریخ لہور ص ۔ 
۳۱۸ تے اِنج کِیتا ہے ’’خاص مقبرہ دائی انگا دا مربع شکل وِچ بنیا ہویا ہے۔ 
چاراں نُکراں وِچ چار گُنبدیاں نیں‘ جیہناں دے تِن تِن بُوہے چاراں پاسے نیں تے وِچکار وڈا گُنبد ہے اینہاں گُنبدیاں تے گُنبد اُتے کانسی دا کم دِسدا ہے‘ پر ڈھین والا ہو گیا ہے۔ 
ایس مقبرے دے وِچلے حِصے وِچ قبر سی جیہڑی کہ ہُن ڈھے گئی ہے باہروں غُلام گردش دا حصہ پکا بنیا ہویا ہے۔ 
وِچکارلے حِصّے وِچ قرآن شریف دِی آئیتاں لِکھیاں ہوئیاں نیں جیہڑی کہ خط نسخ عربی وِچ لِکھیاں نیں تے ہُن تِیکر پڑھیاں جاسکدیاں نیں۔ 
ایس مقبرے دِی مرمت سرکار نے میرے ہتھوں کرائی ہے‘ جس دے مگروں ایتھے پھیر رونق لگ گئی ہے‘‘ اَج دے ویلے وِچ جدوں جی ٹی روڈ تے انجینئرئینگ یونیورسٹی لہور توں اگانہہ شالا مار باغ وَل جایا جاوے تے راہ وِچ کُجھ پند اُتے کبھے پاسے سڑک دے کنڈے اُتے گُلابی باغ دِی ڈیوڑھی ہے۔ 
ایہہ ڈیوڑھی لوکاں وِچ گُلابی چوکی دے ناں توں جانی مانی ہے۔ 
پر بُہتے لوکاں نُوں ایس گل دِی کوئی جانکاری نہیں کہ گلابی باغ نُوں گُلابی چوکی دے ناں توں کیوں سَدّدے نیں۔ 
ایس معاملے اُتے چرچا کُجھ اِنج ہے کہ انگریز سرکار دے سمے وِچ تے اوہناں توں بعد وَنڈمگروں ایس باغ نُوں پلس چوکی واسطے ورتیا جاوندا سی۔ 
اوس دا کارن ایہہ سی کہ جدوں وِی شالا مار باغ وِچ‘ مادھو لال حسین ہوراں دا میلہ ’’میلہ چراغاں‘‘ لگدا سی تے پُورے ہندوستان توں خلقت کٹھی ہوندی سی۔ 
اِنج دِسدا سی کہ خورے سارا ہندوستان آگیا ہووے ایس میلے وِچ مسلماناں توں اڈ ہندو‘ سِکھ تے دُوجے دھرماں دے منن والے وِی بڑے آدر نال آؤندے سن۔ 
ایس میلے وِچ اینے لوکاں دے کارن میلے تے شہر دے بندوبستیے گُلابی باغ نُوں پُلس دِی چوکی بنادیندے سن۔ 
ایہہ چوکی میلے دے مَکدے اِی آپنے آپ مُک جاندی سی۔ 
پر ہُن ایتھے کوئی چوکی نہیں بنائی جاندی ۔ 
پر لوکیں اَجے وِی ایس باغ نُوں گلابی چوکی دے ناں توں سَدّدے نیں۔ 
گُلابی باغ دے بُوہے دے نال سڑک وَل جنگلے لا دِتے گئے نیں تے آندر آون والا بُوہا بند کر دِتا گیا ہے۔ 
ایس کارن باغ دے اندر جاون پاروں جنگلے توں ٹَپ کے اندر جانا پیندا ہے۔ 
گُلابی باغ دے بُوہے اُتے اوس دِی اُساری دِی تریخ ۱۰۶۶ھ بمطابق ۱۶۵۶ھ درج ہے۔ 
گُلابی باغ دے کبھے سجّے پُرانے مکان وِی پُرانے ویلے دا چیتا دواندے نیں ایس دے نالو نال ایس گل دا وِی بھُلیکا پیندا ہے کہ ایس دے نالدی تھاں خبرے کدے گُلابی باغ دا اِی حصہ ہووے گی۔ 
گُلابی باغ دِی ڈیوڑھی توں ا گانہہ‘ ایک کُھلا میدان ہے جِتھے کدے انگریز سرکار دے حُکم نال یوکلپٹس دے رُکھ لائے گئے سن۔ 
پر اہُن ایہہ رُکھ وِی خاب خیال نیں۔ 
ایس میدان وِچ کِدھرے کِدھرے کھجور دے پُرانے رُکھ دِسدے نیں۔ 
ایس باغ دے بھیڑے نصیب لوکاں دا کوئی دھیان نہ دیون دے کارن ہُن ایس دے میدان وِچ قالین سُکھائے جاوندے نیں۔ 
تے ایس میدان نُوں نیڑے لگی اِک قالین دھون دِی فیکٹری دے نوکر وَرتدے نیں۔ 
ایس توں اَڈایس تھاں اُتے نیڑے دے گھر آلے آپنے گھراں دا گند وِی سُٹ چھڈدے نیں۔ 
ایس میدان وِچ ایس دے نیڑے واسیاں دے جوان مُنڈے بیٹھے دِسدے نیں۔ 
جیہڑے کہ ایتھے آن کے تاش کھیڈدے‘ سگریٹ جاں چرس دے سُوٹے لاوندے نیں۔ 
تے جے کدے ایتھے کوئی وار دا پڑھیار بُھل بُھلیکے آجاوے تے ایہہ لوک اوہنوں اِنج ویہندے نیں کہ خبرے کوئی راون اوتھے اوہناں دِی لَنکا نُوں ڈھاون آ گیا ہووے۔ 
ایس میدان توں آگے اُتر سیدھ وِچ مقبرے دا مضبوط چبوترا دِسدا ہے۔ 
ایس چبوترے تِیکر آون پاروں کُجھ پوڑیاں وِی چڑھنیاں پیندیاں نیں۔ 
ایہناں پوڑیاں توں اگانہہ مقبرے دِی عمارت محرابی ڈاٹاں والا بُوہا ہے۔ 
ایسے بُوہے دے کھبے سجّے دونِکے بُوہے وِی نیں۔ 
ایہناں نِکے بُوہیاں دے نال اُتانہہ کوٹھے نُوں جاون پاروں وِی پوڑیاں نیں۔ 
ایس عمارت دے وِچکار اِک ڈاڈھا سوہنا گُنبد ہے۔ 
جتھے اَج وِی بُہت سوہنا کانسی کاری دا کم ویکھیا جا سکدا ہے۔ 
ایس چبوترے دے اُتے چاراں سیدھاں وِچ اِک اِک بُرجی وی ہے۔ 
ایہناں بُرجیاں اُتے وِی کانسی کاری دا کم ویکھیا جا سکدا ہے۔ 
ایہناں بُرجیاں دِیاں پَرچھتاں اُتے کاشِی کاری دا وی بُہت سوہنا کم ہیگا ہے۔ 
مقبرے دِی پچھلی عمارت دِی حالت بُہت بھیڑی ہوئی پئی ہے۔ 
ایس دِیاں کندھاں نُوں تھاں تھاں توں سیم تے سیونک لگی دِسدی ہے۔ 
عمارت دے گُنبد دے وِچکار ہیٹھ تھلے قبراں دے تعویت نیں‘ ایہہ تعویت اصل تعویتاں دے پُٹے جاون مگروں نویں لائے گئے نیں۔ 
اندرلیاں کندھاں تے چاراں پاسیاں وِچ قُرآن شریف دِیاں آئیتاں دِی خطاطی دِسدی ہے۔ 
ایس خطاطی دے اِک اخیرلے حصے وِچ صالح تے ۱۰۸۲ھ لِکھیا صاف دِسدا ہے۔ 
تریخ لِکھن آلیاں کُجھ لوکاں دا خیال ہے کہ ایہہ خطاطی مُلا مُحمد صالح کمبوہ دِی کِیتی ہوئی ہے۔ 
چبوترے اُتے مقبرے دِی عمارت آپنی مُڈھلی اُساری وانگوں پکی کھلوتی ہوئی ہے۔ 
ایہہ اُچی شان والا مقبرہ تے گُلابی باغ دا رقبہ دو ڈھائی کنال توں وَدھ ہے۔ 
جے ایس تھاں نُوں چنگے چج نال ورتیا جاوے تے ہوسکدا ہے کہ باغ دِی ڈیوڑھی تے مقبرے دِی عمارت دوویں آون والی پِیڑیاں واسطے سانبھیاں جاون‘ کیوں جے ایہہ مقبرہ لہور دِی پُرانی عمارتاں دے نالو نال ہندوستان دِی پُرانی عمارتاں وِچ وِی گِنیا جاوندا ہے۔ 
ایس طرحاں لہور دے واسیاں نُوں اوہناں دے پُرکھاں‘ ایس اُچی شان والے مقبرے تے ایس وِچ دفن ہستیاں بارے وِی جانکاری لبھ جاوے۔ 
شاہ پوری لہجہ فیصل حیات جپّا پنجاب پنج دریاواں دی دھرتی ہے تے ایس خطے نوں وکھو وکھ ناواں نال یاد کیتا جاندا رہیا ہے۔ 
کدی ایس نوں سپت سندھو یعنی ست دریاواں دی دھرتی آکھیا جاندا ہا تے کدی وہیک تے کدی ایس نوں ہپت ہندو آکھیا گیا۔ 
اج دا پنجاب انتظامی لوڑاں پاروں سنگڑ گیا ہے‘ ایس دیاں سرحداں اڈواڈ سمے وچ وکھو وکھ رہیاں نیں۔ 
کدی ایہہ چڑھدیوں دلی تے لہندیوں وادی لمغان تیکر کھلر یا ہویا ہا۔ 
عبدالغفور قریشی ہوری لکھدے نیں پنجاب دے علاقے دیاں حداں پاکستان نے ہند دے مشرق و مغرب وچ انبالہ ڈویژن توں اٹک تیکر تے شمال جنوب وچ راولپنڈے توں بہاولپور تیک پھیلیاں ہوئیاں نیں۔ 
۱۹۰۰ء تیک دے پنجاب دے نقشے اتے جھات ماردیاں دلی توں نوشہرہ تیک تے بہاولپور توں ہزارے تیک سارا پنجاب ای سی۔ 
۱۹۴۷ء وچ پاکستان دے وجود وچہ آون نال پنجاب دی کٹ ودھ ہوئی تے ایس دیاں حداں سکڑ کے رہ گئیاں۔‘‘۱ 
اتلے وچاراں توں سہج سبھا اندازہ ہوندا ہے کہ اج توں پہلے دا پنجاب کتھوں تیکر کھلریا ہویا ہا۔ 
جیس طرح سانوں پتا ہے کہ برصغیر اتے ڈھیر قوماں حکومت کیتی تے لاکڑی اپنی لوڑ موجب ایہدیاں سرحداں وچ وادھا گھاٹا کردے رہے نیں۔ 
پنجاب دی سرحداں دے وادھے گھاٹے پاروں دوجیاں جوہاں نال آون جاون گھٹدا گیا تے ایس تاریخی عمل دا اثر ایتھے بولی جاون والی زبان اتے ای پیا۔ 
پنجابی دے اڈو اڈ رویاں پچھے کجھ جغرافیائی کارن وی ہن۔ 
جیویں ایس دھرتی اتے پہاڑ‘ دریا تے صحرا تنے رنگ لبھدے نیں۔ 
ایس لئی ہک خاص طرح دے ماحول وچ رہن وجہوں ایس بولی دی لفظالی تے لہجیاں وچ وی نکھیڑا پوندا رہیا۔ 
گریرسن نے پنجابی نوں اڈواڈ لہجیاں وچ ونڈیا ہے۔ 
اوہ لکھدے نیں ۲ پنجابی دے لہجیاں نوں وچار دیاں ہک ہور تھاں تے گریرسن لکھدا ہے ۳ گریرسن مگروں آون والے کھوجی اوہدے وچاراں تے متفق نہیں ہن جیویں حافظ محمود شیرانی لکھدے نیں ’’مغربی مورخین نے شمالاً جنوباً ایک خط کھینچ کر مشرقی‘ مغربی پنجابی میں اسے تقسیم کر دیا۔ 
مشرقی زبان کا نام پنجابی رکھا ہے اور مغربی حصہ کی زبان کا نام لہندا‘ پنجابی کو وہ مغربی ہندی میں شامل کرتے ہیں اور لہندا کو بیرونی میں۔ 
مشرقی اور مغربی زبانوں میں جو فرق ہے وہ اصول نہیں ہے بلکہ تاریخی اور ضلع ضلع کی مقامی خصوصیات کی بنا پر پیدا ہوتا گیا اور یہ تقسیم ہر حال میں ناجائز ہے۔‘‘۴ 
گریرسن دی ونڈ صرف پنجابی تے لہندی تے مک گئی اگوں اوس ایہناں دیاں شاخاں دسیاں ہین۔ 
محمد آصف خاں ہوراں نے ایس زبان دیاں بولیاں نوں ترائے حصیاں وچ ونڈیا ہے۔ 
’’پوربی‘ پچھمی‘ مرکزی۔ 
پوربی بھٹیانی‘ پو آدھی‘ دو آبی‘ مالوئی‘ پہاڑی۔ 
پچھمی ملتانی پوٹھوہاری‘ چھاچھی‘ دھنی‘ شاہ پوری۔ 
مرکزی ماجھی۔‘‘۵ 
جے اسیں ایہناں بولیاں دا گوہ نال مطالعہ کریے تے سانوں پتہ چلدا ہے کہ محمد آصف خاں نے لہندی زبان دا ذکر ای نہیں کیتا جدوں کہ گریرسن نے ایہناں ساریاں بولیاں نوں ملا کے لہندی دا ناں دے دتا صرف ماجھی لہجے نوں وکھریاں کیتا ہے۔ 
اساڈی جاچے آصف خاں ہوراں دی ونڈ ٹھیک جاپدی ہے۔ 
گریرسن ہندوستانی زباناں بارے وڈا کھلارواں کم کیتا ہے تے اوہدی کھیچل اپنی تھا ہرے اہمیت رکھدی ہے۔ 
آن والے سمے دے ماہر لسانیات اوہنوں سراہ کے یاں نکھد کے اگے نویاں راہواں بنا سکدے نیں۔ 
زبان دے وکھو وکھ لہجے ہونا کوئی مہنے آلی گل نہیں۔ 
ماہر لسانیات جاندے نیں کہ کسے وی زبان دی امیری اوس دے لہجے ہوندے نیں تے ایہہ رنگا رنگی اوہدا گن ہوندی ہے۔ 
ایتھے اسیں پنجابی بولی دے سر کڈھویں لہجے شاہ پوری بارے گل کرسائیں۔ 
شاہ پوری لہجہ کیہڑا ہے تے ایہہ کتھے بولیا جاندا ہے۔ 
پہلاں اسیں کجھ سوجھواناں دے وچار پیش کردے آں تے مڑ کسے سٹے اتے اپڑ سائیں۔ 
سلیم خاں گمی ہوریں لکھدے نیں ’’شاہ پوری پہلوں سرگودھے دے علاقے نوں شاہ پور آکھیا جاندا سی۔ 
شاہ پوری سرگودھے تے جھنگ دی بولی اے۔‘‘۶ 
‫ محمد آصف خاں ہوراں نے وی ‫ جھنگ تے سرگودھے دی بولی نوں شاہ پوری آکھیا ہے۔۷ 
سرگودھے دے ضلع بنن توں پہلوں شاہ پور ضلع ہائی مڑ انتظامی لوڑاں پاروں شاہ پور دی سرگودھا ضلع بنا دتا گیا۔ 
شاہ پور دی بولی بارے وچ لکھیا ہے ۸ وچ لکھیا ہے ۹ وچ لکھیا ہے سلیم خان گمی تے آصف خاں دی گل کسے حد تیکر ٹھیک جاپدی ہے جدوں کہ ڈسٹرکٹ گزٹیئر وچ لکھی زبان جانگلی یاں جٹکی کوئی لہجہ نہیں۔ 
پنجاب وچ جٹ قبیلہ تاں ہے پر بولی دا ناں جٹکی کدے وی نہیں۔ 
ڈسٹرکٹ گزیٹیئر جنے وی لکھے گئے اوہناں وچ بولی بارے بہوں تھوڑے شبد ملدے نیں تے اوہ وی ٹھکویں نہیں۔ 
انج لگدا ہے کہ اوہناں صرف ٹیوا لا کے یان سنی سنائی گلاں اتے ای سٹا کڈھیا ہے۔ 
شہباز ملک ہوراں وی ایس نوں جٹکی ۱۱ آکھیا ہے بھاویں محمد آصف خاں تے سلیم خاں گمی نے شاہ پوری دا علاقہ سرگودھا تے جھنگ دسیا ہے۔ 
اساڈی جاپے کڑا نہ بار توں اڈ ساندل بار تے گوندل بار وچ وی شاہ پوری بولی ورتی جاندی ہے۔ 
شاہ پوری لہجے سمیت پنجابی زبان دا ایہہ خاصہ ہے یاں ایہہ زبان اینی امیر ہے کہ ایس وچ ہرلفظ دے متبادل تن یاں چار لفظ ملدے ہین تے جیہڑا مرضی ورت لوؤ۔ 
دوجی گل ہر لفظ ہر گل واسطے مخصوص ہے جیویں چاٹ مُک الوتھا‘ گھسن‘ ہورا‘ ہڑبچ۔ 
ایہہ مارن لگیاں ہتھ دیاں وکھو وکھ شکلاں تبدیل ہوندیاں ہین۔ 
ہتھ دیاں بدلیاں ہوئیاں شکلاں دے وکھو وکھ ناں ہین۔ 
شاید ای اجیہی زبان ہووے جیہدا ایڈا لفظی بھنڈار ہووے۔ 
ایہناں ساریاں لہجیاں ہون دے باوجود پنجابی ایسے دیس دی بولی ہے لہجے بھاویں جیویں وی ہوون ایس نال بولی ڈھیر امیر ہوندی ہے۔ 
ایس لئی پنجابی زبان وی ایہناں لہجیاں پاروں ڈھیر امیر ہے۔ 
حوالے عبدالغفور قریشی‘ پنجابی ادب دی کہانی‘ پہلا ایڈیشن‘ لہور عزیز بکڈپو‘ ء، ص محمود شیرانی‘ حافظ‘ پنجابی میں اردو‘ چوتھا ایڈیشن‘ لاہور کتاب نما‘ ء، محمد آصف خاں، ’’پنجابی زبان اوہدیاں بولیاں تے دوجے ناں‘‘ اقبال صلاح الدین لعلاں دی پنڈ‘ تیجا ایڈیشن لہور ‫ عزیز پبلشرز ء، ص سلیم خان گمی‘ پنجابی زبان دا ارتقاء‘ پہلا ایڈیشن‘ لہور عزیز بکڈپو‘ ء، ص ۔ 
محمد آصف خاں، ’’پنجابی زبان اوہدیاں بولیاں تے دوجے ناں‘‘ اقبال صلاح الدین لعلاں دی پنڈ‘ تیجا ایڈیشن‘ لہور عزیز پبلشرز‘ ء، ص تریمت کہانی دا نواں درشن حفیظ خان اُوئیں تاں عالمی ادب وچ مختصر کہانی یا افسانے دی تاریخ کوئی ایڈی پرانی کائی نئیں۔ 
بس ایہو کوئی ڈوں صدیاں دا پندھ ہے۔ 
جیہڑا ویہویں صدی عیسوی دے شروع وچ ای اگوہاں تھیندا نظر آندے۔ 
اردو ادب نال افسانے دی ایہہ نویں صنف دا تعارف ایہندے توں وی کوئی ہِک سال بعد منشی پریم چند نے عام لوکاں دے رِیت روایت تے رہن سہن کوں آپڑیاں لکھتاں دا موضوع بنڑاں تے کرایا۔ 
لوکاں پہلی دفعہ حیران تھی تے ڈٹھا کہ کہانیاں صرف بادشاہاں، شہزادیاں، جِناں، بھوتاں تے پریاں دی گذارن دیاں نیءں ہوندیاں بلکہ گاموں، جِندو، نبلو، نبو، بھراواں تے جوائی دی گُزارن دی اجہی کہانی ہوندی ہے جیہڑی پڑھی وی ونج سگدی ہے تے سُنڑیں وی ونج سگدی ہے۔ 
ایہہ ہک عام انسانی رویہ ہے کہ انسان اوہدی ای گالھ سُنڑ دے، سُنڑویندے تے کریندے کہ جیہڑا اوندے کیتے بہوں اہم ہووے یا اہم رہیا ہووے۔ 
ایہہ اہمیت وی ڈوں پوڑیاں تے کھڑی ہوندی ہے۔ 
ڈر خوف دی انتہا تے یا وَل پیت، پِرم تے سوہنڑپ دی چھیکڑی بلانگ۔ 
ڈر خوف واسطے انساناں کول ہمیشہ جِن، بھوت، دیہہ، بادشاہ، وزیر تے ، حاکم، تے پیت پِرم واسطے کوہ قاف دیاں پریاں تے سوہنیاں شہزادیاں اُنہاں دے مختلف تصورات دا محرک تے مرکز رہے سن۔ 
لیکن ایہہ سارا کجھ اُوں اکثریت دی طبعی کنوں باہرہا جیکوں عوام آکھیا ویندے۔ 
اُوں تاں انہاں کول پہنچ سگدے ہن تے نہ اوہناں کوں اَلوّا کراہیں، آپڑیں دل دا حال سُنڑا سگدے ہن۔ 
لہذٰا دنیا دا نثری ادب خاص طور تے ہِک عرصے توڑیں عوامی معاشرت دے حقیقی عوامل تے زندگی دے احساس کنوں کتھائیں بہوں پرے رہیا۔ابلاغ 
تھاویں تصوراتی کیوں نہ ہا، اوہدا وَل وی ہِک منڑیں ہا یعنی خواص کنوں عوام آلے پاسے۔ 
ایں صورت حال وچ عوام دی گالھ نہ تاں عوام کیتے اہم تے نہ حاکماں تک اوندی رسائی۔ 
ایں پس منظر وچ میدے نزدیک ادب دیاں سبھے صنفاں وچوں افسانہ ای اُو صنف ہے جیہنے محض قصے کہانیاں سُٹروالے عام لوکائی کوں اتنا معتبر کر ڈکھا یا کہ کہانی ہن شروع وی اُنہاں تے تھیون لگی تے ختم وی اُنہائیں تے ۔ایں 
طرحاں کتھائیں اُو خود قصے کہانیاں دا جیندا جاگدا کردار بن گئے۔ 
لہذا اَساں آکھ سگدے ہئیں کہ افسانے دا لکھیا ونجنا ای کتھائیں بادشاہت تے ملوکیت دے خاتمے دا سبب بن کراہیں جمہوریت دی شروعات دی علامت دے طور تے ساڈے ساہمنے آیا۔ 
ایہہ گالھ محض اتفاق یا مفروضہ کائی کہ دنیا وچوں بادشاہت تے ملوکیت دا خاتمہ تے جمہوریت دا آغاز دا گھٹ ودھ اوہو عرصہ ہے کہ جیندے وچ عالمی منظر نامے تے قصے تے داستاناں مُکدیاں پِن تے افسانہ عوامی جذبات دی بھرپور قوت تے جمہوریت دی خوشبو نال نسرداپے۔ 
ایں بیک ڈراپ وچ اساں ایہہ وی آکھ سکدے ہئیں کہ ڈوں سو سال پہلے امریکہ وچ افسانے دا آغاز کتھائیں اُوں تحریک دے عکس دے طور تے وی ساہمنے آیا جیہڑی پہلے اُوں خطے وچ تے ول ساری مہذب دنیا وچ عوامی اقتدار دے پھپھوڑ دی بنیاد بنڑیں۔ 
اساں اگر پاکستانی زباناں وچ لکھے ونجن والے افسانے دی گالھ کروں تاں ایہہ ساکوں پاکستان بنڑن توں بعد ای کہیں نہ کہیں شکل وچ ساہ گھندا ہویا نظر آندے ۔ 
میں ’’ساہ گھنن‘‘ دی گالھ ایں گالھوں کیتی ہے کہ عام طور تے اساں کہیں وی لکھت دے مُنڈھ کوں اُوں ڈینہہ توں ڈیکھن شروع کریندے ہئیں کہ جڈن اوہ شائع تھئی۔ 
حالانکہ شائع تھیونا چھپنا کڈھائیں وی نہ تاں کہیں لکھت دے قلم وچوں نکل تے کاغذ تے آ ونجن دی مُد دی نفی کر سگدے تے نہ اُوہندا متبادل بن سگدے کیوں جو طباعت تاں صرف لکھت دے ابلاغ کیتے ہوندی ہے نہ کہ اُوہندی تخلیق دی مُد دے تعین سانگے۔ 
سرائیکی وچ ای معلوم سطح تے پہلا چھپیا ہویا افسانہ بے شک ساکوں ء وچ تحسین سبائے والوی دا ملدے۔لیکن 
ایکوں سرائیکی دا پہلا افسانہ آکھن میڈے نزدیک ہک غیر محتاط رویہ ہو سی۔ 
کیوں جو ایں گالھ توں کوئی وی انکارنیءں کر سگدا کہ تحسین توں وی پہلے کتنے لوکاں نے افسانے دا مُنڈھ بدھیا اوہناں کوں کتھائیں چھپواون دا موقع نہ مل سکیا تے جے کجھ چھپیاں وی سہی تاں ایجھی لا پرواہی نال کہ ایہناں دا ریکارڈ ای دستیاب کائی نیءں۔ 
تے ایں طرحاں اُو لکھتاں، لکھن والیاں دے نال ای مٹی سُوا تھی گئیاں۔ 
بھاویں ء سرائیکی افسانیاں دا پہلا مجموعہ ’’اُچی دھرتی جھِکا اسمان‘‘ مسرت کلانچوی دا ہے لیکن ایہہ بھلا کیویں آکھیا ونج سگدے کہ ایں توں پہلے کہیں تریمت نے سرائیکی افسانہ لکھیا ای نہ ہو سی۔ 
جئیں ویلے کو اُوں زمانے توں ذرا پہلے ساکوں بشریٰ رحمن، شیما سیال، بتول رحمانی، نجمہ کوکب تے اقبال بانو دے ناں وی نظر آندن۔ 
ویہویں صدی دے ستر دے ایں ڈہاکے وچ جیہڑیاں تریمتیں سرائیکی افسانے دی بنیاد کوں مضبوط کرن دا سبب بنڑیاں اُوہناں وچ اُتے گھدے ہوئے ناواں توں رعنا فاروقی، ناظمہ، طالب، غزالہ احمدانی، سلمٰی ناز، پروین عزیز، سعید افضل، قریشی،‫ صبیحہ شاہدہ رحمن، شاہدہ عطا مقدس، قریشی،‫ بشریٰ رخسانہ علی، میمونہ طاہرہ تے رفیعہ ضیاء عباسی وی شامل ہین۔ 
لیکن اِیہناں سب تریمت لکھاریاں دے افسانے ساکوں گھر دی چار دیواری دے اندر دا حال ڈیندے ریہن جنہاں وچ آپسی رشتیاں دے درمیان دے مسائل، رسماں ریتاں دے رولے تے بئے زنانے گویڑ شامل ہِن۔ 
ایہہ افسانہ ساکوں ہک وسیبی گھر دا شیشہ تاں ضرور ڈکھیندا ہا، پر ایہہ کتھائیں وی کہیں وڈے گھیر وچ عالمی سطح تے کہیں بئے انسان نال جُڑدا ہویا نظر نہیں آندا۔ 
میڈے نزدیک ایہہ ایڈا کوئی غیر فطری وی کائی نہیں۔ 
ایکوں معاشرتی پریشر کُکر دے ڈسچارج والوّ توں چا تے گئے ویٹ دے بعد دی کیفیت نال تشبیہ ڈیونی چاہیدی ہے کہ جیندے وچوں نکلن والی اسٹیم وچ کُنی دے مسالیاں دا سواد تے چرار وی شامل تھی ویندے۔ 
ایہندی وجہ شاید اُو گھٹن وی ہائی کہ جینے سرائیکی تریمیت کوں تعلیم دے باوجود ہُن تئیں اُوں شعور توں محروم رکھیا ہویا ہا کہ جیندے نال انسان آپڑیں آپ کوں ہِک خاص علاقے دے چھوٹے جیہے گھر دی بجائے پوری کائنات دے ڈُکھ سُکھ نال گنڈھیا ہویا محسوس کریندے۔ 
افسانہ نگاری دی صورت وچ حقیقت نگاری دے ایں نے جیہڑا شاعری دی تصوراتی دنیا کنوں بلکل ای مختلف ہا، سرائیکی تریمت کوں صرف ہک ایجھا روشندان ڈکھایا جیندے وچوں گھر دے ویڑھے وچ لگے ہوئے کِکر دے ون دے کنڈے ڈٹھے تے آپڑیں بُت وچ پُٹدے تاں محسوس کیتے ونج سکدے ہن، پر پورا اسمان ہالی وی اوندی نگاہ توں اُوڈھرہا۔ 
ایں پس منظر وچ اساں ڈیکھوں تاں سرائیکی افسانے دے تریمت لکھاریاں دی پوری صف وی صف جیہڑی ساکوں ستر دے ڈہاکے وچ وڈے تکھاج نال ساہمنے آوندی نظر آئی۔ 
اُوہ کجھ سالاں دے بعد خود بخود گم تھیندی گئی۔ 
کجھ تاں خود ای اُونہاں رسماں ریتاں دا نشانہ بن گیاں کہ جنہاں دی مذمت اُوہ اپ آپڑیاں لکھتاں وچ کریندیاں رہیاں ہن، کجھ شادی دے گھان وچ پہیج کراہیں لے مٹھی تھی گیاں۔ 
بتول رحمانی جہی افسانہ نگار کوں موت نے مہلت نہ ڈتی تے ایں طرحاں سارا بھار مسرت کلانچوی تے آ پیا جیہڑی گھر داری، نوکری اتے ڈراما نگاری وچ ونڈیجن دے باوجود تریمت افسانے دا گاڈا گھیلی آندی ہے۔ 
پر ہُن تقریباً چوتھائی صدی دے خلا توں بعد سرائیکی افسانے وچ تریمت لکھاری آپڑاں حصہ رلاون دی ولدے سِروں کوشش کریندی پئی ہے۔ 
لیکن ہُن ایہہ افسانہ ستر دے ڈہاکے والا کوئنی۔ 
اج دا تریمت افسانہ اکویہویں صدی دا افسانہ ہے کہ جیندی لکھن والی صنفی لحاظ نال عورت تاں ضرور ہے۔ 
لیکن اوندا افسانہ ہک ایجھے تَل وسیبی شخص دا افسانہ ہے جیہڑا آپڑیں خطے دی خوشبو رکھیندے ہوئے وی نہ تاں کہیں خاص علاقے وچ ونڈیا ہویا ہے تے نہ جنسی لحاظ نال زنائی مردانی تخصیص دا رُولا مچائی وَدے۔ 
ایہندا موضوع، مواد تے ٹریٹمنٹ کہیں اعتبار نال وی ایکوں سرائیکی نثری ادب دی ریل گادی دا زنانہ ڈبہ بنڑاون کوں تیار کائی نہیں۔ 
میڈے نزدیک ایہہ سرائیکی نثری ادب دا اُو ٹرننگ پوائنٹ ہے کہ جیندے بعد عالمی سطح تے ایہندے ابلاغ کوں نہ تاں جھلیا ونج سگدے تے نہ کہیں قسم دے تعصب دے ٹھپے نال ڈنبھ کراہیں ایکوں ہیکل کیتا ونج سگدے۔ 
عالمی ابلاغ دے نویکلے تقاضیاں دے اِیں عہد وچ تے با شعور تریمتیں دی جیہڑی ہِک صف سرائیکی کہانی دے ایں نویں درشن دے نال ساڈے ساہمنے آندی پئی ہے۔ 
اُونہاں وچوں ہک اہم رابعہ خان دا ہے۔ 
رابعہ خان ’’ساہیوں سُول بسیرا‘‘ دے نال ایں دَگ وچ آپڑیں پیر پھبا چُکی ہے۔ 
سرائیکی افسانے دا جیہڑا قاری معاصر عالمی ادبی تے وی نگار رکھیندے اُوہندے کیتے رابعہ خان دے ایہہ یارہاں افسانے حیرت دا ہِک جہان گھن کے ساہمنے آندے پِن۔ 
اِناں لکھتاں وچ جتھاں کہانی آکھن دے تمام مِلدن، اُتھ کر کہانی اُونہاں بنیادی انسانی جذبیاں، جبلتاں تے رویاں نال وی سنگری ہوئی ہے کہ جیہڑیاں پڑھن والے کوں آپڑیں نال رلا کر راہیں پیر تے پیر چاون تے مجبور کریندے تے وَل ایہے پیرے اگوں ونج تے کتھائیں اُوں جگ جہان نال ونج رلدن کہ جتھاں انسان دا انفرادی ڈُکھ سُکھ پوری انسانیت دے ڈُکھ سُکھ دے تسلسل دا حصہ بن ویندے۔ 
رابعہ خان دے موضوعات گھر دے وی ہِن تے گھر دے باہر وی۔ 
لیکن گھر دے جنہاں موضوعات کوں اُوہنے آپڑیاں کہانیاں دا روپ ڈتے، اُتھاں وی کوئی نہ کوئی اجیہا کردار باہر دا ضرور ہے کہ جیہڑا گھر کوں گھر نی راہون ڈیندا۔ 
ایں طرحاں رابعہ خان نے سرائیکی تریمتاں دی اُوں نسل دی نمائندہ دے طور تے کہ جیہڑی گھر توں باہر دفتراں وچ کم کرن دا آغاز کر چکی ہے، گھر تے گھر توں باہر دے مسائل کوں توازن ڈیون دی شعوری کوشش کیتی ہے۔ 
اُوہنے ایں حقیقت کوں وی نویاں معنیاں وچ پھباون دا آہر کیتے جو گھر دا اندر ٹھیک رکھن کیتے، گھر دا باہر ٹھیک ہوونا وی بہوں ضروری ہے۔ 
رابعہ خان دیاں کہانی دیاں چونڑویاں گالھیں وچوں اہم ترین اُوہناں دا کردار نگاری د ا ہُنر ہے۔ 
افسانے دے کہیں وی کردار دا تعارف کجھ اتنی گہرائی تے تفصیل نال کراون تے اُوہناں کوں کمال حاصل ہے۔ 
لگدے جو کہیں مصور تے تصویر بنڑا تے سامنے رکھ چھوڑی ہے۔ 
رابعہ دی لکھت دی ایں خوبی نال ساکوں اُوہناں دی کہیں وی کہانی دا کوئی وی کردار اُوپرنیءں۔ 
ایویں محسوس تھیندے کہ اُوہ ساڈے آسوں پاسوں راہندا رہے تے آؤ جی وی تھیندے رہی ہے۔ 
لیکن کجھ ایں طرحاں کہ نہ اُوہ ساڈے معاملات کنوں غافل رہے تے نہ اساں اُوہندے حال حویلے توں بے خبر۔ 
رابعہ خان کردار نگاری دی ایں کرشمہ سازی نال کہانی دے کرداراں تے قاری دے درمیان اُنس تے اپنایت دی ہِک اجیہی پُل بنڑا ڈیندی ہے، جیہڑی اُوندے افسانے دے مجموعی تاثر وچ کافی دیر تک کوئی ڈلیک نیءں پووَن ڈیندی۔ 
جتھاں تک رابعہ خان دیاں کہانیاں دے موضوعات دا تعلق ہے۔ 
اُوہ بظاہر اہم نیءں لگدے۔ 
کوئی نِکی جہی گالھ، کوئی غیر اہم واقعہ یا کوئی غیر محسوس احساس جویں کہیں کَکی کوّیلی نے کوئی مہین جہی چونڈھی پاتی ہووے۔ 
لیکن اُوہ آپڑیں ٹریٹمنٹ نال اوہناں غیر محسوس تے غیر اہم واقعات دی شدت اتنی ودھا ڈیندی ہے کہ پڑھن والا حیران تھیندے کہ ایہو جیہا واقعہ تاں اُونے وی ڈٹھا ہا لیکن اُوہنے ایکوں اِیں طرحاں محسوس کیوں نہ کیتا۔ 
ایہو جہی گالھ تاں اُوہنے وی سُنی پر اُہنے ایں طرحاں اوہندا اثر کیوں نہ گھدا۔ 
میڈے نزدیک ایہو ای کہیں کہانی کار دا سب توں وڈا وصف ہوندے کہ اُوہ آپڑیں پڑھن والے دی توجہ دے اِرتکاز کیتے آتشی شیشے دی طرحاں د اکوئی میڈیم بن ونجے کہ جیہڑا سیالے دی مِٹھی مِٹھی دُھپ کوں وی کہیں ہِک نکتے تے مرتکز کرتے بھاء بھڑکا سگدے۔ 
رابعہ خان دے افسانیاں دی ٹریٹمنٹ دا ذکر کریندے ہوئیاں ایں گالھ کوں اَملک نظر اندازنی کیتا ونج سگدا کہ ہالی آپڑیں ’’کہانی دے سفر‘‘ دے آغاز تے ای اُوہناں دی پکڑ افسانے دی کرافٹ تے واقعات دے منطقی تسلسل تے خاصی مضبوط ہے۔ 
میڈے نزدیک اُردو تے سرائیکی ادب وچ ماسٹرز کرن تے مطالعے دی وسعت دے پس منظر سبب، اُوہ شعوری طور تے ایں گالھ دا خیال رکھیندن کہ کہانی ایں طرحاں آپڑیں اندروں نِسرے کہ سب کجھ اوپرانہ لگے، فطری تے فطری تخلیق دے تقاضیاں دے مطابق ای لگے۔ 
رابعہ خان دیاں لکھتاں دی ہِک بئی اہم گالھ اُوہناں دی چسولی زبان ہے جیندے وچ قدم قدم تے ونکو ونک دے محاورے تے اکھان اُوندا چِر اربیاوی ودھا ڈیندن۔ 
اُوہ محاورے ایں طرحاں ورتیندن کہ محسوس تھیندے ایہہ محاورہ یا اکھان بنڑیاں وی ایں جملے یا سیچویشن کیتے ہا۔ 
رابعہ خان دی زبان تے بیان کہیں کہیں جا تے زنانی پوشاک وی پا گھندن۔ 
پر ایہہ ایں سانگے پھٹوڑنی نیءں لگدا کہ اُوہ ایں قسم دی ساری زبان، زنانے کرداراں کنوں ای بُلویندن۔ 
جیہڑا اُوئیں وی کہیں تخلیق کار کیتے بنیادی اہمیت رکھیندے۔ 
کیوں جو اگر کردار اُوہ زبان نہ بولیسن کہ جیہڑی اُوہناں تے پھبدی ہے تاں وَل تاں سبھو کجھ ای اُوپرا تے ان سونہاں لگسی۔ 
میڈے خیال وچ آپڑیاں افسانیاں وچ ای زبان وَرت کے رابعہ خان سرائیکی زبان دی اصل لُغت کوں در پیش اُوں خطرے دا مکو ٹھپن دی کوشش کیتی ہے۔ 
جیہڑا ملٹی لینگوئل سوسائٹی دے وجود وچ آون نال، تل وسیب دیاں زباناں کوں اُناں دی خوشبو کنوں محروم کرن دی صورت ساڈے سامنے موجود ہے۔ 
ایں گالھ تے تاں ڈوجھی رائے بئی کوئی نیءں تھی سگدی کہ اج دی کہانی وچ موضوع، کرافٹ، ٹریٹمنٹ اتے زبان توں بعد جیہڑا بہوں ضروری گِنڑیاں ویندے، اُوہ اوہندی ہے۔ 
ہک تکڑی پنچ لائن دے بغیر نہ تاں افسانے دا کوئی تاثر بنڑدے تے نہ کوئی اجہیا میسج اگو ہاں تھی سگدے کہ جیہڑا پڑھن والے کوں کجھ دیر تئیں ایہہ سوچن تے مجبور کرے کہ واقع اُوہنے اج کجھ نواں سکھے، نواں پڑھے یا اُوندے اندر چیزاں کوں ڈیکھن تے وَرتن دا کوئی نواں احساس جاگے۔ 
ایہندے وِچ کوئی شک نیءں کہ رابعہ خان دے افسانیاں دی پنچ لائن بہوں ای مضبوط تے پُر زور ہوندی ہے۔ 
اجیہا پنچ تے اجیہا زور جیہڑا نہ تاں نِیل پیندے تے نہ بظاہر محسوس تھیندے لیکن آپڑیں شِدت یا آپڑاں منوائے بغیر راہندا وی کائی نیءں۔ 
میڈے نزدیک اج دے نقاد کوں آپڑاں دل اِتنا تاں کُھلا رکھنا چاہیدا ہے کہ اج دی با شعور تریمت نے جے سرائیکی نثری ادب وچ صنفی تعصب یا کوں ہِک پاسے رکھ تے ’’شخصی‘‘ توازن کوں اُچیچا کرن دا فیصلہ کر گھدے تاں ساکوں وی ایں فیصلے کوں من گھنڑاں چاہیدا ہے۔ 
ظہیر وٹو آرا سُکے مڈھ دے کلیجے نوں چیردا ہویا اگانہہ ٹُردا جاندا ہا اتے نال نال ٹاہلی دے دوآلے اُڈدی کاونی دی واج اچ درد وی ودھدا جاندا ہا۔ 
ایس کاونی دا سنگ تاں ٹاہلی نال تھوڑے دینہاں دا ہی ہا۔ 
چار ککھاں دا اک آہلنا ہا سو، جیس اچ نہ انڈے ہاس نہ بچے۔ 
نجرے نوں اوس دے چھوہر نے دیگ لئی گھیو پُچھ کے ڈونگھی سوچ چوں پرتایا۔ 
نجرے نے جھُگی اِچ بنیاں بخاریاں اُتے ہتھ ماردیاں ہویاں سوانی نوں سد ماریا۔ 
بختاں بخاریاں توں ہی گھیو چا کے چھوہر نوں دتا تے ساجا نائی ولے دُڑکی لا گیا۔ 
کاڑ کاڑ دی واج نا ٹاہلی بھوئیں تے آ پئی اے کاونی دی واج دور ہوندی گئی۔ 
ماچھی سانگ ٹکن لگ پیا تے نجرا بھوئیں تے بیٹھا اک تیلے نال مٹی تے ڈِنگیاں چڑبیاں لکیراں واہندا ہویا سوچاں دے ہنیرے اِچ ڈُب گیا۔ 
ڈوجے دے پانی لہن پچھوں جدوں اوہندے پیو گامے ایہہ پنڈ بنھیا تے گامے نے کھم توں ایہہ ٹاہلی کھگ کے ویڑھے اِچ لائی اودوں ویڑھا وی کیہ کانیاں دی بنی جُھگی تے کمانے دی وچکارلی تھاں۔ 
گاماں اوہنوں نت نماشاں ویلے پانی دیندا ہا تے ویلے دے نال نال ایہہ رُکھ وی ٹُردا گیا۔ 
جراں کوں چھاں ہوئی تاں گاما دوپہراں ویلے ہل چھڈ کے ایسے دی چھاویں آ روٹی کھاندا ت ینجرا بیٹوں نال کھیڈدا کھیڈدا بھج کے روٹی اُتوں گُڑ چا لیندا۔ 
ساری وستی دیاں چھوہریاں چھکریاں توں لے کے بڈھیاں مائیاں تیکر ہر کوئی ایس ماہلی ٹاہلی دی چھاں ماندیاں ہان اتے نال نال اپنے دُکھ سُکھ تے ہاے کھیڈے ونڈدیاں ایتھے آ بہندیاں۔ 
اوہناں دیاں سوکڑاں دی دنیا ایس ٹاہلی توں ای شروع ہوندی تے نماشاں اِییل ایتھ مک جاندی ۔ 
موکھے نے لمے چوں آئی مُکان دا دسیا تے آپ ماچھی کول بہہ گیا۔ 
نجرا گھیرے نال اکھیں پونجھدا ہویا باہر بھگل نوں ٹُر پیا۔ 
دُعا مگروں ’’اللہ دا حکم‘‘ آکھ کے ساریاں آپو اپنیاں گلاں ریڑھ دتیاں۔ 
نجرا کئی چِر نکے بھرا نورے ولے گوہ نال ویکھدا رہیا۔ 
گامے دا سبھ توں لاڈلا پُتر ہا۔ 
ہر ساون اِچ ایہندی پینگھ آپدے ہتھاں نال وٹ کے ٹاہلی تے بنھدا ہا۔ 
نورا پینگھ جھوٹدا جھوٹدا وڈا ہو گیا تے فیر اک دن گامے لئی خوشی دی اخیر ہائی جدوں اوہ اپنی نونہہ لے کے گھر آیا۔ 
ویاہ توں پچھوں گامے دے سارے کم مُک گئے کھوہ تے پھیرا مارن جاندا یاں سارا دینہہ ڈیرے تے رہندا۔ 
ڈیرے توں اُچکا ہوندا تے ویڑھے دی ٹاہلی ہیٹھ آ بہندا۔ 
ہن تاں ٹاہلی ہیٹھ وی رونق ناہی۔ 
پوترے کھیڈدے ہائے پر اوہ گلاں گامے توں ناہن موہندیاں، جیہڑیاں اوہندیاں اکھاں نے ویکھیا ہان۔ 
وستی دے لوکاں دے آپدے کم ای ناہین نبڑدے رل کتھوں بہندے۔ 
موڈھے تے ہتھ رکھیچن نال نجرے نوں مُڑ پچھانہہ پرتیجنا پیا۔ 
عطا نے چاولاں دی پلیٹ اگے رکھ کے کھاون لئی آکھیا۔ 
نجرے ٹھنڈا ساہ بھر کے دو چار پھکے مارے تے ہتھ دری تے صاف کرن لگ پیا۔ 
لگدیاں لانیاں نوں ٹوردیاں ٹوردیاں نماشاں ہو گئیاں۔ 
ڈیرے اِچ چراں چوں کڈھی اگ دے آلے دوالے بہہ کے حُقے دی واری لاندیاں ہویاں۔ 
پچھلے سیال دے گھویڑاں دا چیتا آیا۔ 
ایہناں گویڑاں نال ای تاں ٹاہلی سُکدی گئی۔ 
گاما وی اندر اندر گھُلدا گیا۔ 
دارو وی لیندے رہے پر روگ دا کوئی پتہ نہ لگدا۔ 
اسو چڑھدیاں ای گامے نے منجی مل لئی تے ٹُرن پھرن توں وی گیا۔ 
سارا دن مجی ٹاہلی دے ہیٹھ چوترے تے رہندی تے دھیاں پُتراں وچوں جیہندا ویہل لگا گامے دے کول آ بہندا تے اخیر تناں مہینیاں مگروں اوہدی کنڈ منجی توں وکھ ہو گئی۔ 
پابندی مدثر بشیر ’’اوئے ملک چھڈ اوئے۔ 
اج ہوا وی پُرے دی ہے۔ 
اج تینوں نسن نہیں مُلاں نے آپنے کوٹھے توں ہیٹھاں ویہندیاں ہوئے ملک نُوں واج ماری۔ 
ملک جیہڑا کہ فِلماں کرائے تے دیون دا کم کردا سی۔ 
اوس سمے آپنی ہٹی وِچ اُچی واج نال لگے مناڈے دے گانے وِچ گواچیا پیا سی۔ 
مُلاں دی واج اوس دے کناں وِچ ہولی جیہی پئی جیہنے اوہنوں سُتیوں جگا دِتا۔ 
مُلاں دی واج تے ملک نُوں دُوروں ای تھڑکا دیندی سی پر اوس ویلے مُلاں دی واج دا زور کُجھ وکھرا جیہا ای سی۔ 
ملک آپنی ہٹی توں باہر نِکلیا تے سبھ توں پہلاں اوہنے پُورب ول مُونہہ کر کے متھے اُتے ہتھ رکھ کے سارے اسمان دا نقشہ ویکھیا۔ 
چارے پاسے کئیں رنگاں دِیاں نِکیاں وڈِیاں گُڈیاں اُڈدِیاں پئیاں سن۔ 
’’ہوا تے ڈاڈھی سوہنی ہے۔ 
سواد آ جاوے گا۔ 
اج میں وی تینوں بھجن نہیں دیونا۔‘‘ 
ملک نے ہولی جیہی واج وِچ آپنے آپ نال گل کیتی تے پھیر ہس کے اُچی واج مُلاں نُوں آکھیا، ’’اوئے وڈیا پتنگ بازا پِچھلی وار میں تیریاں تِن جھاڑیاں سن۔ 
اوس ویلے تے نس گیا سیں۔‘‘ 
’’اوہ تے میرے پروہنے آ گئے سن۔ 
اج تیرا سارا حساب برابر کر دیواں مُلاں اُتوں ای بولیا۔ 
اوہناں دوہاں دِیاں گلاں سُن کے صابر گاندھی دی بیٹھک وِچ بیٹھے شعیب، منشا، تارا تے پپو رنگساز باہر سڑک تے نِکل کے بھا کالے دی ہٹی تے جا کھلوتے۔ 
آپنی ہٹی دے باہر کھلوتے مُنڈے ویکھ کے بھا کالا وی اندروں آپنیاں عینکاں صاف کردیاں باہر آ گیا۔ 
’’بھا جی پِچھلی واری مُلاں ملک دے ہتھ تھلے سی۔ 
جس دا ملک نُوں بڑا ای وادھا سی۔‘‘ 
تارا سگریٹ لاؤندیاں بولیا۔ 
’’چنگا۔ 
اوہ تے تیری گل ٹھیک ہے یار اوس دیہاڑی ملک نے پیچ وی ڈاڈھے سُتھرے کیتے سن۔ 
نالے ہُن اوس دا ہتھ وی بُہت سِدھا ہو گیا ہے۔‘‘ 
بھا کالا بولیا۔ 
’’جی بھا جی۔ 
ایہہ گل تے ٹھیک ہے۔ 
اُنج وی ملک تہانوں آپنا اُستاد مندا ہے۔‘‘ 
شعیب بولیا۔ 
’’یار ایہہ تاں اوس دی مہربانی ہے۔ 
اوئے مانے باہر سٹول لے کے آ نال وَٹی وی پھڑا، میں اُسترا تیز کر لواں۔‘‘ 
بھا کالے نے ہٹی دے اندر دھیان ماردیاں ہوئے آکھیا۔ 
’’بھا جی پِچھلی واری ملک نے اِک دو واری ہتھ کِھچ وی لِتا سی۔‘‘ 
پپو اسمان ول ویہندیاں بولیا۔ 
’’یار پپو کِھچ تاں نہیں سی۔ 
اینے کُو ہتھ نُوں اُستاداں نے وی جائز منیا ہے۔‘‘ 
بھا کالا وی سگریٹ لاؤندیاں بولیا۔ 
اِچراں نُوں مانا وَٹی تے اُسترا لے آیا۔ 
بھا کالے نے آپنے کھبے ہتھ دی پہلی اُنگل اُتے چمڑے دا خول چڑھایا تے اُسترے نال شہتیر سِدھے کرن لگ گیا۔ 
دُوجے پاسے ملک وی آپنے کوٹھے اُتے چڑھ گیا سی۔ 
اوہناں دوہاں نُوں ویکھ کے اگلے محلّے وِچ جگو چمیڑو وی آپنا تندی والا گُڈا لے کے آپنے گھر دی ممٹی اُتے چڑھ گیا۔ 
جگو آپنے پورے علاقے وِچ جگو چمیڑو تے لُٹیرے دے ناں توں جانیا جاوندا سی۔ 
ملک دے پتنگ سِدھے کرن توں پہلاں مُلاں نے تِن چار پتنگاں تناواں پا کے، اُڈا کے ویکھ لِتیاں سن۔ 
ملک نے پتنگ چھڈی تے مُلاں نے وی پتنگ کُجھ ہور لمی کر لِتی۔ 
پیچا تے ایہناں دوہاں دا لگدا پیا سی پر بزار وِچ کئیں تھاواں اُتے بندے کھلو کے پیچا ویکھن لگ گئے۔ 
’’بھا جی۔ 
ملک دی پتنگ تے پنج گِٹھی دِسدی ہے تے مُلاں دی لگدا ہے ساڑھ چوگِٹھی ہے۔‘‘ 
تارے نے آکھیا۔ 
’’نہیں یار ہیگی تے مُلاں دی وی پنج گِٹھی ہے پر ہیگی نِکے ہتھ دی ہے۔‘‘ 
بھا کالا گوہ نال ویہندیاں بولیا۔ 
’’بھا جی لگدا ہے۔ 
دوہاں نے اَٹھ چین نال اُڈائیاں پپو بولیا۔ 
’’نہیں یار ہوا کُجھ تیز ہے تے پتنگاں وی وڈِیاں نیں۔ 
لگدا ہے دو پانڈا جاں پاکستانی دو رِچھ ہونی ہے۔‘‘ 
بھا جی بولے۔ 
’’بھا جی مُلاں دی بسنتی ہے تے ملک نے خبرے سلارا چھڈیا شعیب بولیا۔ 
’’اوئے مانے ٹوکا پھڑ تے شہتیر وڈھ۔ 
وِچوں کمانیاں تے گز وکھو وکھ کر لویں۔‘‘ 
ایہہ آکھ کے بھا جی نے شعیب ول دھیان ماریا۔ 
شعیب ہُن تُوں وی عینک لوا لے۔ 
چلو مُلاں دی پتنگ تے پیلے رنگ ہے۔ 
ایسے کارن بسنتی اکھوائی جاوے گی پھیر جے تُوں دھیان ماریں تے ملک دی پتنگ وِچکاروں اِک رنگ دی ہے تے سجے کھبے ہور رنگ نیں۔ 
ایس پتنگ نُوں تِیرا آکھاں گے تے سلارے دی نشانی ایہہ کہ سارا کاغذ چار اِنچی پٹی دے جوڑ نال بندا ہے۔‘‘ 
’’اوہو بھا جی معاف کریا جے۔ 
اِک مینوں ایہناں دی پُچھان ہمیشہ بُھل جاوندی ہے۔ 
خیر چھڈو۔ 
تُسیں ویکھو اَدھی اَدھی گوٹ توں اگانہہ ہو گئیاں نیں تے اجے تِیکر میل نہیں ہویا۔‘‘ 
شعیب بولیا۔ 
’’ہو جاوے گا میل، ہوا پُرے دی تے نال تیز وی ہے۔ 
ایس وِچ پیچ سِدھے ای ہوندے نیں۔‘‘ 
بھا کالا ایہہ آکھ کے مانے نُوں شہتیر دی کٹائی سمجھاون لگ گیا۔ 
بھا کالا پنجاہ ورھیاں دا اِک سمجھدار تے جانُو بندہ سی۔ 
اوس دی پتنگاں دی آپنی ہٹی سی۔ 
اوہ ساریاں پتنگاں آپنے ہتھیں بناوندا سی۔ 
اوہنے پتنگ بناون دی جاچ آپنے دادے کولوں لئی سی۔ 
پہلاں اوہ پتنگاں آپنے شوق پاروں بناوندا سی تے پھیر مگروں ایسے کم نُوں روزی روٹی من لیا۔ 
پِچھلے کئی ورھیاں توں اوس دی ہٹی تے وڈے وڈے اُستاداں دی آوا جاوی سی۔ 
بھا کالے دی ہٹی دے نال ای صابر گاندھی بیٹھی سی۔ 
جس وِچ اوس دے یار ہر ویلے تاش دے پتیاں نال رنگ جاں منگ پتہ کھیڈدے رہندے سن پر جس ویلے وی محلّے وِچ کوئی چنگے پتنگ باز پیچا لاوندے سن تے اوہ سارے یار بھا کالے دی ہٹی اُتے کٹھ کر لیندے سن۔ 
’’بھا جی مُلاں نے پتنگ تھلے لا لئی ہے۔ 
جس ویلے قینچی پینی ہے تے ملک دی پتنگ چھتل ہو جاوے گی۔‘‘ 
صابر گاندھی بولیا۔ 
’’لوو بھا جی میل ہو گیا اے، تے جے پتنگاں سِدھیاں رہیاں تے چھتل کوئی نہیں ہونی۔‘‘ 
شعیب بولیا۔ 
’’اوہ یار اجے اِک اِک دو دو وَل تے پے لیون دیوو تے پھیر ویکھاں گے۔‘‘ 
بھا جی نے شہتیراں نُوں اگ اُتے سیکدیاں ہوئے آکھیا۔ 
گاندھی جی دوویں پُرانے جانُو نیں تے اُتوں دوہاں دی آپس وِچ ٹیں پٹاس وی ہیگی ہے۔‘‘ 
تارا بولیا۔ 
’’لوو بئی جوانو جیہڑا وی اندرلے گھر پتنگ ٹورے گا اوہ وڈھ لوے گا۔‘‘ 
بھا کالے نے آکھیا تے کُجھ چِر مگروں ہویا وی اُنج ای۔ 
ملک آپنی پتنگ نُوں آپنے گھر وِچ ٹوردا رہیا۔ 
جد کہ مُلاں اگلے گھر ای پتنگ ودھاندا رہیا۔ 
ایسے کارن اوہ بچیا نہ۔ 
ملک نے پتنگ وڈھدے ای اُچی واج وِچ بڑک ماری ’’آ کاٹا۔ 
بو۔ 
کاٹا۔ 
بو کاٹا۔ 
آ۔ 
آ۔ 
پُھڑ پُھڑ۔ 
ہُن دوڑیں نہ۔‘‘ 
’’میں نہیں دوڑدا۔ 
بس مگروں ڈور اَڑ گئی سی۔‘‘ 
مُلاں ڈور کِھچدیاں بولیا۔ 
’’چل اگلے پیچ وِچ چاہ لا لویں۔‘‘ 
ملک نے آکھیا۔ 
کُجھ چِر مگروں مُلاں نے جیہڑی پتنگ چھڈی۔ 
اوس وِچ کانٹے دا نشان سی تے اِنج دا ای نمونہ اُساریا گیا سی۔ 
’’واہ واہ سُبحان اللہ۔ 
بھا جی کِڈا سوہنا سُہراب اُڈایا سُو۔‘‘ 
صابر گاندھی بولیا۔ 
’’آہو یار۔ 
ہُن تے سہراب بس بشیر سائیکلاں والا ای بناندا ہے۔‘‘ 
بھا کالا شہتیراں نُوں سیکدیاں بولیا۔ 
’’ٹھیک آکھیا جے۔ 
بھا جی ایہہ وانس کِدھر دے نیں۔‘‘ 
تارا بولیا۔ 
’’یار جدوں تِیکر تے ڈھاکے توں آؤندا سی۔ 
اوس ویلے بُہت سستا سی۔ 
کوڈِیاں دے بھاء وِکدا سی ہُن تے کئی ورھے لنگھ گئے نیں۔ 
ہُن تے بُہت مہنگا ہے۔ 
ایہہ وانس لنکا توں آیا ہے۔‘‘ 
بھا جی اِک لمی آہ بھر کے بولے۔ 
’’آہو بھا جی۔ 
وِچھڑ کے کدے کوئی وَسیا جے۔ 
وکھ بھاویں گھراں وِچ ہوون جاں ریاستاں دے۔‘‘ 
صابر گاندھی وی سگریٹ لا کے بولیا۔ 
اِنج ای گل ہوندی رہی تے شام دِیاں بانگاں توں پہلاں ملک تے مُلاں وِچ پنج پنج پیچ ہو گئے۔ 
اج وی ملک نے میدان تِن دو توں مار لیا سی۔ 
بانگاں ہوندے ای دوہاں نے پتنگاں لا لِتیاں۔ 
پھیر دوہاں نے مسیتے جا کے کٹھی نماز پڑھی تے اُنج ای ہسدے کھیڈدے گھراں نُوں پرت گئے۔ 
اگلی سویر بھا کالے نے آپنی ہٹی ودھائی تے نالے ای اوتھے شہباز عرف گڈو بھٹی وی باہر تھڑے اُتے آن کے بہہ گیا۔ 
اوس دے ہتھ وِچ اِک فائل سی۔ 
جس دے اُتے فضیلہ قاضی دی فوٹو لگی ہوئی سی۔ 
شہباز دے گھر توں کُجھ اگانہہ فضیلہ دا گھر سی۔ 
فضیلہ تے شہباز دوویں نِکی عُمریوں ہانی تے محلّے دار سن تے نالو نال اِک دُوجے دی راہ وی ویہندے سن۔ 
فضیلہ دا ناں تے شکل دوویں ٹی وی دی اِک پرسدھ ناٹک کار نال رلدی سی۔ 
ایسے کارن شہباز کول اوس ناٹک والی دے کئی چِتر سن۔ 
شہباز روز سویرے ای بھا کالے دی ہٹی تے آ جاندا سی۔ 
اوہ کالج جاون توں پہلاں اوتھے بہہ جاوندا سی۔ 
فضیلہ دے کالج جاون دا ویلہ وی اوہو ای سی۔ 
جِس سمے اوہ آپنے کالج دی ویگن تے بہہ کے جاندی سی تے اوسے سمے اوہ اِک نِگاہ شہباز تے پاندی تے اوہو اِک نِگاہ شہباز دے اگلے کُجھ گھنٹیاں واسطے بُہت ہوندی سی۔ 
بھا کالا، مانے نال کھلو کے ہٹی دی صفائی کرواندا پیا سی۔ 
صفائی ستھرائی کروا کے اوہ باہر نِکلیا تے شہباز نُوں گلی ول دھیان ماردیاں ویکھیا۔ 
شہباز پُتر ہر ویلے اوس دا دھیان من وِچ ہوندا ہے کہ کُجھ پڑھنا وی ایں۔‘‘ 
’’بھا جی۔ 
پڑھاں گا تے چنگی نوکری لبھے گی تے جدوں چنگی نوکری ہووے گی تے پھیر ای ۔۔۔‘‘ 
شہباز بولیا۔ 
’’اوئے مانے۔ 
پھٹہ سِدھا کر۔ 
پہلاں اوہنوں کپڑا مار تے پھیر اِک تونبہ تیل دا لا کے سارے پھٹے نُوں وَتر کر۔‘‘ 
بھا کالا ہٹی دے اندر کم کردے مانے نُوں ویکھ کے بولیا۔ 
اینے وِچ فضیلہ دی ویگن لنگھی شہباز دا من چھاتی توں باہر آن ڈِگا تے اوس دا ساہ اُتانہہ ہیٹھ اوتھے ای رہ گیا تے جِس سمے فضیلہ نے آپنے گُلابی دوپٹے نُوں پرانہہ کر کے آپنیاں موٹیاں موٹیاں اَکھیاں نال شہباز نُوں ویکھیا تے شہباز دی حالت اُسری۔ 
اوس مگروں شہباز ویگن نُوں اوس ویلے تِیکر ویہندا رہیا۔ 
جدوں تِیکر ویگن اگلی گلی بھوں نہ گئی۔ 
’’بھا جی۔ 
اِک رقم میرے واسطے پتنگاں دی تیار کر چھڈیا جے۔‘‘ 
شہباز بولیا۔ 
’’پُتر تُوں بس دھیان نال پڑھ تے نالے جس کمّے تُوں لگ گیا ایں اوس وِچ تے تیرے کولوں اِک پتنگ وی نہیں اُڈنی تے پوریاں باراں پتنگاں دی رقم کِتھوں اُڈاویں گا؟‘‘ بھا جی نے ہس کے آکھیا۔ 
’’نہ بھا جی۔ 
سچ آکھنا واں۔ 
ایدکی بسنت تے میرے گُجراتوں پروہنے آنے نیں نال اوتھے باجی شازیہ دے سوہرے وی نیں۔‘‘ 
’’واہ بئی واہ فضیلہ دی وڈی بھین تیری وی باجی بن گئی ہے۔‘‘ 
بھا جی سگریٹ لاؤندیاں بولے۔ 
’’اوہو چھڈو جی۔ 
بس میں ہُن جاواں۔ 
پہلا پیریڈ تے روز وانگوں اج پھیر لنگھ گیا ہے۔ 
کِدھرے دُوجا وی نہ لنگھ جاوے۔‘‘ 
شہباز نے آپنے بودے سِدھے کردیاں آکھیا۔ 
’’جا۔ 
تیرا رب راکھا۔‘‘ 
بھا جی ہٹی دے اندروں سٹول باہر لیاوندے ہوئے بولے تے شہباز دوڑدا بس سٹاپ ول ٹُر گیا۔ 
’’اوئے میرے پُترا تینوں روز اِکو ای گل سمجھاونی پیندی ہے۔ 
اوئے مانے پہلاں پورا اڈا سِدھا کریا کر۔ 
پھٹے اُتے دھاگے دا گولا ول۔ 
پھیر اوس دی اِک نُکر تے لیوی دا ڈونگا رکھ تے دُوجے پاسے کوڈا، سپی، قینچی تے سُنبا رکھ۔‘‘ 
’’بھا جی ساریاں شیواں رکھ دِتیاں نیں تے سُنبا کیہ ضرور رکھنا ہے۔ 
کل اینے وڑے ٹِکے بنا تے لِتے سن۔‘‘ 
’’پُتر شیواں ساریاں پوریاں ہونیاں چاہیدیاں نیں۔ 
بھاویں اوہناں دی لوڑ نہ ہووے۔‘‘ 
’’چنگا بھا جی۔ 
جیویں تُسیں آکھو۔‘‘ 
مانے نے ایہہ آکھ کے شیواں کٹھیاں کرنیاں شروع کر دِتیاں تے باہر اسمان ول بھا کالے نے اِک گُوڑھی نِگاہ پائی تے پھیر کُجھ چِر ایویں ای سوچدا رہیا پھیر ہوا وِچ سوہنی کبوتراں والے دے اَڈے توں اُڈدے کبوتر دِسے۔ 
بھا دی نظر پھیر اِک واری اسمان ول ٹُری۔ 
اِچراں صابر گاندھی آپنی بیٹھک توں مسواک کردیاں باہر نِکل آیا۔ 
’’بھا جی ہوا دی لس ویہندے پئے ہو۔‘‘ 
صابر گاندھی بولیا۔ 
’’آہو یار۔ 
کل تاں پُرے دی ہوا سی پر ایس ویلے تے ہلکی تے کِدھرے کِدھرے بُھلہے دی ہوا ہے۔ 
اِنج لگدا ہے کہ لوڈھے ویلے ہوا چنگی تے تیز ہووے گی۔‘‘ 
’’ٹھیک آکھیا جے بھا جی۔ 
پتنگ دے پیچ دا سواد وی برابر دی ہوا وِچ ہوندا ہے۔‘‘ 
’’ایہہ گل تاں ٹھیک ہے۔‘‘ 
’’اوئے مانے۔ 
پُتر جائیں ذرا یوسف کول۔ 
میرا ناں لے کے اِک گلاس لسّی دا لے آ نال عارف خان کولوں دو کُلچے وی پھڑی لے آویں۔‘‘ 
بھا کالے نے بوجھے چوں پیسے کڈھے تے مانے نُوں ٹوریا۔ 
صابر گاندھی وی کڑولیاں کرن لگ پیا۔ 
مانا جدوں لسّی لے آیا تے اوس دے مگر مگر حاجی دھوبی وی آ گیا۔ 
حاجی دھوبی دی ہٹی بھا کالے دی ہٹی دے ساہمنے سی۔ 
اوہنے روز ای اَدھا کُلچہ بھا کولوں منگ کے کھانا ہوندا سی تے جس دِن کِسے کارن اوہ نہ آؤندا تے اوس دیہاڑی بھا نُوں وی سواد نہ آوندا سی۔ 
بھا دی ہٹی کُھلدے ای صابر گاندھی دی بیٹھک وِچ رونق لگ جاندی سی۔ 
روز وانگوں تارا، شعیب دوویں آ گئے تے اوہناں دے مگر بھنگا رکشے والا وی آ جاندا تے جس سمے چار جی پورے ہو گئے تے پھیر رنگ دی بازی شروع ہو گئی۔ 
پھیر بیٹھک وِچوں ایہو جیہی واجاں آندیاں رہیاں۔ 
’’چل پیہہ‘‘ ’’اوئے کوٹ ہو گیا۔ 
اوہ باوا جی ہُن سنبھلو۔‘‘ 
’’اوئے رنگ بول کے کوٹ کھا لیا ای۔ 
اوئے باوا جی ایہو ای تے سینس اے‘‘ ایس وِچ اوتھے لسّی دا کوپ پھڑ کے منشا وی آ گیا۔ 
اوہ بھا دا پُرانا یار سی تے نالو نال اوہناں دِیاں ہٹیاں دا مالک وی سی اوہ وی بھا نال باہر بنچ تے بہہ گیا۔ 
’’بھا جی۔ 
اج کل گُڈی ڈور دا کم بُہت ودھ گیا ہے۔‘‘ 
منشا لسّی پیندیاں بولیا۔ 
’’یار ایہہ گل تاں ٹھیک ہے پر ایسے گل نے ای مینوں چِنتا لائی ہوئی اے۔‘‘ 
بھا کالا اِک گُوڑھی سوچ نال بولیا۔ 
’’آہو جی۔ 
ہُن تے ایہناں دی ہٹی اُتے گڈیاں والے آؤندے نیں۔‘‘ 
حاجی دھوبی وِچ بولیا۔ 
’’بھا جی تہانوں کاہدی چِنتا ہے؟‘‘ منشا حیرانی نال بولیا۔ 
’’یار منشا گل ایہہ ہے کہ جدوں وی کوئی شے نو دولتیاں کول گئی ہے پھیر اوس دی اخیر بھیڑی ہوئی ہے۔‘‘ 
بھا جی سگریٹ لا کے بولے۔ 
’’بھا جی گل سمجھ نہیں لگی۔‘‘ 
حاجی دھوبی نے پُچھیا۔ 
’’یار گل بڑی سِدھی ہے۔ 
ایس سڑک اُتے کھلو کے کِسے دُوجے دے پیچ توں سواد لینے آں۔ 
جدوں آپ وی پیچ کرئیے تاں تد وی پیچ دا سواد لینے آں۔ 
پتنگ آپنی کٹی جاوے جاں دُوجے دی۔ 
ایس نال کوئی فرق نہیں پیندا پر یار ہُن ایہہ وڈِیاں وڈِیاں گڈیاں والے پیچ دا نہیں جِت دا سواد لیندے نیں۔ 
اگلے دی پتنگ وڈھی جانی چاہیدی ہے۔ 
اوس مارے جِنا مرضی پیسہ لگ جاوے۔ 
یار ایہو ہی گل چنتا دی ہے۔‘‘ 
بھا جی سگریٹ دا اِک لما سُوٹا بھر کے بولے۔ 
’’بھا جی ہُن تے وڈِیاں کمپنیاں نے وی بسنت مناون دے میلے لائے ہوئے نیں۔ 
اوہناں کارن کم تے ولائیت تِیکر ٹُر گیا ہے۔‘‘ 
صابر گاندھی بولیا۔ 
’’ایہہ گل اوس توں وی ودھ چِنتا والی ہے۔ 
پیسے نال ہمیشہ شوق مُکیا تے کاروبار ودھیا ہے۔‘‘ 
بھا نے آکھیا۔ 
’’اوئے بھرا۔ 
تیریاں گلاں تُوہِیں جانیں۔‘‘ 
حاجی دھوبی ایہہ آکھ آپنی ہٹی ول ٹُر گیا۔ 
جِتھے اِک گاہک اوہنوں اُڈیکدا پیا سی۔ 
کُجھ چِر مگروں سکول دی چُھٹی دا ویلہ ہو گیا تے بچے وی ہولی ہولی اوس دی ہٹی تے آون لگ گئے۔ 
بھا آپنیاں پتنگاں آپنے ہتھیں بناوندا سی پر بچیاں واسطے گُڈے، شرلے تے نِکی پریاں مانا بناندا سی۔ 
بھا نُوں بالاں نال خاص پیار سی۔ 
بھا نے بالاں واسطے سستی ڈور دِیاں گِٹھاں وی رکھیاں ہویاں سن۔ 
ایس ڈور نُوں بال پُٹھیاں دی ڈور آکھدے سن۔ 
بھا کالے دے آپنے دو جوان مُنڈے سن۔ 
جیہڑے آپنی گھر والیاں دے نال دُبئی وَسدے پئے سن۔ 
اوہناں دوہاں نُوں بھا دی کوئی لتھی چڑھی نہ سی تے اُنج ای اوہناں دوہاں دی بھا نُوں وی کوئی پرواہ نہیں سی۔ 
اوس دی حیاتی تے بس گُڈی ڈور وِچ رُجھی پئی سی۔ 
بھا نے ہٹی دی اِک نُکر تے گُڈے تے دُوجی نُکر تے پریاں ٹنگیاں ہوئیاں سن۔ 
اج بھا آپنے گھر توں وی کُجھ گُڈے پریاں لے کے آیا سی۔ 
’’چل بئی مانے گاہکی ودھدی پئی ہے۔ 
تُوں ذرا گُڈے پریاں سِدھیاں کر لے۔‘‘ 
’’جی بھا جی اوسے ونڈ نال رکھاں۔‘‘ 
’’اُنج ای پُتر پر پھیر وی اِک واری سمجھ لے۔ 
سبھ توں اگانہہ اڈا پونا، اوس دے مگر پونا تاوا، پھیر تاوا تے اوس دے مگر ڈیڑھ تاوے، ڈھائی تاوے لا دے تے باقی پھپھڑدان تے بھائی کندھ اُتے ٹنگ دے۔‘‘ 
’’ٹھیک ہے بھا جی اِنج ای پریاں۔‘‘ 
’’اوئے میرے سوہنے اِنج ای لکھنؤ کاٹ وی۔ 
ایہناں سبھ دی ونڈ ایہناں دے وجود راہیں ہوندی ہے۔‘‘ 
بھا کالا بولیا۔ 
مانا ہٹی اندر وڑ کے گُڈیاں نُوں تاگے لویٹن لگ گیا۔ 
تے اِچراں نُوں شہباز وی بھا دی ہٹی اُتے آ کے بہہ گیا۔ 
بھا اوہنوں ویکھ کے ہسن لگ پیا۔ 
بھا دے ہاسے نُوں ویکھ کے شہباز تھوڑا جیہا شرما گیا تے پھیر اندر ٹنگے گُڈے گُڈیاں ویکھ کے بھا نال گلاں کرن لگ گیا۔ 
’’بھا جی ایہہ پتنگ تے کُپ وِچ کیہ فرق ہے؟‘‘ ’’کیوں گڈو بھٹی ایہہ گل فضیلہ نے پُچھی ہے؟‘‘ ’’نہیں بھا جی تُسیں دَسو۔‘‘ 
گُڈو بھٹی صاحب جیہڑا پیچا لا کے بیٹھے ہو۔ 
اوس ول دھیان رکھو۔ 
کِدھرے کوئی ہور ہتھ نہ مار دیوے جاں کوئی دُوجا کانٹی پا لوے۔‘‘ 
’’اوہو بھرا جی۔ 
چیزا نہ لاوو۔‘‘ 
’’تُوں پُتر ایس پتنگ دی ڈولی ول دھیان مار۔‘‘ 
بھا نے اِک ڈبے دے نمونے وانگوں اُساری پتنگ ول ویکھ کے آکھیا۔ 
’’بھا جی اوہ تے خیر جدوں میرے عشق دی ہوا نُوں جدوں لوڑ پئی تے تُہاڈے ساتھ دا بُرج میرے ناں دا ای اُڈے گا۔‘‘ 
شہباز نے وی اگوں ہس کے آکھیا۔ 
’’پُتر ساڈا بُرج تے ہر ویلے تیار ہے۔ 
تُوں بس ایس دے ہیٹھ پریم دی بتی بالی رکھ۔‘‘ 
بھا جی نے سگریٹ لاندیاں آکھیا۔ 
’’بھا جی اوہ تے تُہاڈی دُعا نال جاگدی پئی ہے تُسیں بس مینوں اج پتنگ تے کُپ دا فرق دَسو۔‘‘ 
’’چنگا جے ہُن تُوں ضِدی پے گیا ہیں تے پھیر دھیان نال سُن۔ 
کُپ دا حساب اِنج دا ہے کہ جیویں ساڈے سماج وِچ مرداں دا ہے جد کہ پتنگ اِک زنانی وانگوں ہے۔‘‘ 
’’اوہ کِنج؟‘‘ شہباز حیرانی نال بولیا۔ 
’’پُتر کُپ پنج گِٹھی وی ہووے تے چھ گِٹھی پتنگ نال لڑدا ہے پر پتنگ جے پنج گِٹھی ہووے تے اوہ پنج گِٹھی کُپ نال نہیں لڑ سکدی۔ 
ایہہ گل تاں پیچ دے حساب نال ہے، بُنتر دے حساب نال تینوں کُکڑ تے مُرغابی چیتے وِچ لے آؤنیاں پین گِیاں۔‘‘ 
’’اوہ کیویں بھا جی؟‘‘ شہباز نے پُچھیا تے بھا دے نال مانا وی سٹول تے آ کے بہہ گیا۔ 
’’پُتر کُپ دا اُتلا حصہ یعنی پیٹا کُکڑی دے انڈے وانگوں گول ہوندا ہے تے پتنگ دا مُرغابی دے انڈے وانگوں ہوندا ہے۔‘‘ 
ایہہ آکھ کے بھا جی نے اِک لما ساہ لِتا۔ 
’’بھا جی کیہ اِنج دا ای فرق پیندی وِچ وی ہوندا ہے۔‘‘ 
مانے نے پُچھیا۔ 
’’فرق تے بُہت ہے پر اُنج دا نہیں۔ 
ایس نُوں جانن پاروں تہانوں اکھر ’’ن‘‘ تے ’’ب‘‘ چیتے وِچ لے آونے پین گے۔ 
کیوں جے کُپ دی پیندی اکھر ’’ن‘‘ وانگوں ہوندی ہے۔ 
تے پتنگ دی پیندی اکھر ’’ب‘‘ وانگوں ہوندی ہے۔‘‘ 
واہ بھا جی تُہاڈا جواب نہیں۔ 
کِنج ساری گل سمجھائی ہے پر ایہہ مرد تے زنانی والی گل کیہ دسی ہے۔‘‘ 
شہباز گُوڑھی سوچ نال بولیا۔ 
’’پُتر ایہہ ونڈ سانوں شہتیراں وِچ وی لبھدی ہے۔‘‘ 
’’اوہ کِنج بھا جی۔‘‘ 
مانے نے پُچھیا۔ 
’’اوئے مانے ذرا ہولی بولیا کر۔ 
پُتر گُڈا ہووے بھاویں پتنگ ہووے گُڈی دی ہر قسم وِچکارلا شہتیر نَر ہوندا ہے تے نالدے، ہیٹھلے شہتیراں نُوں مادی آکھیا جاندا ہے۔ 
واہ میرے مولا ایتھے وی نرمائی سوانی دے ہتھ وِچ ہے۔‘‘ 
بھا جی نے اسمان ول دھیان مار کے آکھیا۔ 
ایس وِچ دُوروں فضیلہ دی ویگن آؤندی دِسی۔ 
شہباز نے چھیتی نال کنگھی کڈھی تے بودے سِدھے کر کے ہٹی تے باہر آن کے کھلو گیا۔ 
ویگن لنگھی تے روز وانگوں فضیلہ نے اِک نِگاہ پائی تے پھیر آپنا دوپٹہ سِدھا کر لِتا تے شہباز اوس ویلے تِیکر ویہندا رہیا جدوں تِیکر ویگن فضیلہ نُوں اوس دے گھر لا کے اگانہہ نہ ٹُر گئی۔ 
اوس دے مگر شہباز وی بھا جی نُوں سلام کر کے ٹُر گیا۔ 
کُجھ چِر مگروں بانگاں ہوون لگ گئیاں بانگاں دے نال ای بھا جی نماز پڑھن ٹُر گئے۔ 
نماز پڑھ کے پَرتے تے ملک ہٹی اُتے پہلاں دا ای بیٹھا ہویا سی۔ 
’’بھا جی مینوں بھئیاں دے مُنڈے نے واج مار دِتی ہے۔ 
تُسیں مینوں اِک جوڑی شِسترواں دی اِک جوڑی دباز تے دو جوڑیاں شطرنج دِیاں دے دیوو۔‘‘ 
’’جا اوئے مانے ایہہ پتنگاں پِچھوں گودام توں کڈھ لیا۔‘‘ 
بھا جی نے مانے نُوں ہٹی دے پِچھے گودام وِچ گھل دِتا۔ 
کُجھ چِر مگروں مانا پتنگاں لے آیا۔ 
’’ہاں بئی ملک اِک جوڑی دباز دی، دو جوڑیاں شطرنج دِیاں تے اوئے مانے تیرا دماغ پِھر گیا ای۔ 
ایہہ شِسترواں دی تھاں تے پریاں پھڑ لے آیاں ایں۔ 
تینوں ہزار واری دسیا ہے کہ جس پتنگ دا پیٹا تے پیندی وکھو وکھ رنگ دی ہووے تے اوہنوں شِسترو آکھدے نیں۔‘‘ 
’’چلو چھڈ بھا جی اِک جوڑی پریاں ہی دی دے دیوو۔‘‘ 
ملک نے پتنگاں پھڑیاں تے پیسے دے کے ٹُر گیا۔ 
کُجھ چِر مگروں بھا دی روٹی گھروں آ گئی سی۔ 
بھا جی روٹی کھا کے باہر آپنے سٹول تے آن کے بہہ گئے۔ 
جدوں باہر آئے تے ملک نے آپنی پتنگ سِدھی کیتی ہوئی سی۔ 
ملک دی پتنگ نُوں ویہندے ای جگو تے اوس دے نِکے بھرا نے آپنے آپنے تندی والے گُڈے اُڈا لِتے۔ 
پتنگاں سِدھیاں ہوندے ویکھ کے بھا جی دی ہٹی تے پھیر اِک واری رش لگ گیا۔ 
صابر گاندھی، بھنگا، تارا، شعیب، سونی، پپو رنگساز سارے کٹھے ہو گئے سن۔ 
’’اوئے مانے مینوں قینچی پھڑا۔ 
میں ایہناں مچھلیاں دِیاں پُونچھاں بنا لواں تے تُوں میرا پُتر اندر مینڈھے گُڈیاں نُوں اکھاں، موڈھے، ٹِکے لا تے کلّی میں آپ ای لاواں گا۔‘‘ 
’’جی بھا جی۔‘‘ 
اِچراں نُوں بھئیاں دے مُنڈے نے وی پتنگ سِدھی کر لئی۔ 
اجے پیچے دا وَل پین ای لگیا سی کہ بھئیاں دی پتنگ دا نُکا پاڑ گیا۔ 
دوہاں نے پتنگاں پرانہہ کر لِتیاں۔ 
بھئیاں نے آپنی پتنگ لا کے نُکا جوڑیا تے پھیر پتنگ نُوں ٹوریا۔ 
’’بھا جی ہُن جے اینے نُکا جوڑیا ہے تے پتنگ کنی ضرور کھاوے گی۔‘‘ 
تارا بولیا۔ 
’’یار ویکھ ہاں اوہنے پہلاں ای دھاگے نال ہلکی جیہی بنھ دِتی ہے۔‘‘ 
بھا جی سگریٹ لا کے بولے۔ 
بھئیاں دے پتنگ نُوں ٹھیک کرن وِچ ملک نے آپنیاں دو تِن پتنگاں نُوں تناواں پا کے اُڈا کے ویکھ لِتا۔ 
پھیر جدوں دوہاں نے آپنیاں پتنگاں سِدھیاں کیتاں تے محلّے وِچ اِنج لگیا کہ جیویں اِک میلہ لگ گیا ہووے۔ 
کُجھ بندیاں دا من کردا سی کہ ملک پتنگ وڈھے تے کُجھ بندیاں دا من کردا سی کہ بھئیاں دا مُنڈا پتنگ وڈھے پیچا ٹُردے نال ای اُچی اُچی واجاں دا رولا پے گیا۔ 
’’اوئے ملک گوت مار کے باہر نُوں کڈھ۔‘‘ 
گاندھی بولیا۔ 
ملک جی لمے ہتھ دی ڈور لاوو۔‘‘ 
تارا بولیا۔ 
’’اوئے آپنے گھر نُوں پتنگ ٹور۔ 
اوئے کیہ کرنا پیا ایں بھئیے۔‘‘ 
شعیب بولیا۔ 
’’اوئے گُھٹ کے ڈور لا نہیں تاں چھتل ہو جاوے گی۔‘‘ 
مُلاں بولیا۔ 
’’اوئے بھئیے چھبی ڈور مار۔ 
مار اوئے، انگوٹھا روک کے۔‘‘ 
تارا بولیا۔ 
’’لوو بئی جے ملک نے گوت مار کے ڈور روک لِتی تے سمجھو بھئیے ہوریں فارغ۔‘‘ 
بھا جی اِک نواں سگریٹ لا کے بولے۔ 
پھیر کُجھ چِر مگروں پیچ وی اِنج دا ای ہویا۔ 
ملک نے لمے ہتھ ڈور چھڈ کے گوت ماری تے پتنگ نُوں آپنے گھر نُوں کڈھ کے ڈور روک لِتی۔ 
اوسے ویلے ای بھئیاں دی پتنگ باہر نُوں نِکلی تے وڈھی گئی۔ 
ملک نے پتنگ وڈھدے ای ’’کاٹا‘‘ دا نعرہ ماریا تے بڑے حساب نال دھمیاں دے کے پتنگ نُوں سِدھا کر لیا۔ 
اوس دیہاڑی خبرے بھئیاں دی بھیڑی لِکھی ہوئی سی۔ 
ملک نے اُتوں رتی اوہدیاں پنج پتنگاں لا دِتیاں تے شاماں دِیاں بانگاں ہوندے ای دوہاں نے پتنگاں لا لِتیاں ملک نماز پڑھ کے بھا جی ہوراں کول شاواشی لیون آ گیا۔ 
’’سلام بھا جی۔‘‘ 
’’وعلیکم اسلام اشکے بئی اشکے۔‘‘ 
بھا جی بولے۔ 
’’واہ ملک صاحب اج تے کمال ای کر دِتا جے۔‘‘ 
مانا بولیا۔ 
’’بس مانے ایہہ سبھ کُجھ بھا ہوراں دِیاں جُتیاں دا صدقہ ہے۔ 
ایہناں دے نیڑے کھلو کھلو کے پتنگ سِدھی کرنی سِکھی ہے۔‘‘ 
’’نہیں یار ملک اِنج دی گل نہیں۔ 
اُنج وی تیرا ہتھ بُہت نرم تے سِدھا ہو گیا ہے۔‘‘ 
’’بس بھا جی تُہاڈی دُعا چاہیدی ہے نالے اج چِیرے وی بُہت آئے نیں۔‘‘ 
’’یار اوہ کیہڑی چِنتا دی گل ہے۔ 
تینوں اِک اُپا دسیا تے ہویا ہے۔ 
کوسے پانی وِچ لُون رلا کے دوویں ہتھ اوس وِچ کُجھ چِر واسطے اندر رکھ۔ 
ساریاں شیشیاں آپنے آپ نِکل جاون گِیاں۔ 
مگروں دوہاں ہتھ اُتے چنگی طرحاں ویسلین مل لیویں۔‘‘ 
’’جی بھا جی اِنج ای کرا ں گا۔‘‘ 
ملک جی تُسیں وی پیچے مگروں پتنگ کِسے دُوجے بندے کولوں سِدھی کرا لیا کرو۔‘‘ 
مانا بولیا۔ 
اینے وِچ صابر گاندھی دی بیٹھک توں سارے بندے باہر آ گئے سبھ نے ملک کولوں چاء دی فرمائش کر دِتی۔ 
اوس دا کارن ایہہ سی کہ ملک نے اوس دیہاڑی اِک پتنگ وی نہیں وڈھائی سی۔ 
صابر دی بیٹھک وِچ اِک بندے نے اُچی واج وِچ ڈیک اُتے انگریزی گانا لا دِتا۔ 
گانے دے نال ای مائیکل باہر نچدا آ گیا۔ 
مائیکل دا اصل ناں شیخ نعیم سی پر ناچ دا چنگا جانُو سی ایسے کارن اوس دا ناں مائیکل پے گیا سی۔ 
باہر سبھ نے تاڑیاں مارنیاں شروع کر دِتیاں۔ 
ملک نے ساریاں واسطے چاء منگائی۔ 
بھا دی ہٹی اُتے رش ویکھ کے شہباز وی اوتھے کھلو گیا۔ 
’’اوئے گڈو بھٹی تیرے ویاہ تے وی اِنج ای نچاں گے۔‘‘ 
مائیکل دے نال ناصر موٹا وی بھنگڑا پاندیاں بولیا۔ 
اوس دے مگر گُڈو بھٹی زندہ باد، گُڈو بھٹی زندہ باد دے نعرے لگ پئے تے شہباز اوہناں ساریاں وِچ کُڑیاں وانگوں شرمائی جاوے۔ 
کُجھ دیہاڑاں مگروں بسنت دا رولا پے گیا۔ 
بسنت دِیاں تیاریاں دس کُو دِن پہلاں ای شروع ہو گئیاں سن۔ 
کُڑیاں مُنڈیاں نے پِیلے رنگ دے کُرتے سوا لِتے۔ 
جیہڑیاں کُڑیاں منگِیاں ہوئیاں سن اوہناں دے ماپے دیہاڑ گھلن واسطے گجریلے دا پربندھ کرن لگ گئے۔ 
کوٹھیاں اُتے وڈِیاں بتیاں جگ پئیاں۔ 
شہروں باہروں آئے پروہنے وی اُتے کوٹھیاں تے آ گئے۔ 
پورے لہور وِچ میلہ لگ گیا۔ 
بھا جی دی ہٹی اُتے وی ساری دیہاڑی رش لگیا رہیا۔ 
نِکے بال باراں نمبر دی ڈور لے جاندے رہے تے وڈی عُمراں دے بندے گُڈے پتنگاں نال۔ 
پنج نمبر، پنج پانڈا، اَٹھ پانڈا، پاکستانی دو نمبر تے پاکستانی اَٹھ چین دی ڈور لے جاوندے رہے۔ 
کُجھ سہندے بندے پنجاہ گھوڑا تے اٹھ کیمل ورگیاں چوکھے پیسے والیاں ڈوراں لئی جاوندے رہے۔ 
کوٹھیاں اُتے ڈھول واجے والے وی سن۔ 
شہباز وی سویر توں آپنے کوٹھے اُتے چڑھیا ہویا سی۔ 
اوس دا سارا دھیان فضیلہ دے گھر ول سی۔ 
جِتھے باجی شازیہ تے اوہناں دے سوہرے گُجراتوں آئے ہوئے سن۔ 
سارے شہر دے گھراں وِچ تے گھراں توں اُتے اسمان وِچ دوہاں پاسے رنگ ای رنگ سی۔ 
صابر گاندھی نے وی آپنی تاش دی گَڈی اوس دیہاڑی کوٹھے اُتے رکھی ہوئی سی۔ 
بسنت دے دیہاڑ پتنگ بازی دا کوئی اصول ضابطہ نہیں سی۔ 
کِتھے کوئی ہتھ ماردا پیا سی تے کِدھرے کوئی پیچے وِچ داء مار کے ڈِھل پاوندا پیا سی۔ 
کئی گھراں وِچ لُونے، مِٹھے چولاں دی دیگاں پکیاں ہوئیاں سن تے کھاون والیاں نے کڑوڑی دے چول وی مُکا چھڈے سن۔ 
ہوا وِچ شُرلیاں، پٹاخیاں دے نالو نال کِدھروں کِدھروں پکے فائراں دِیاں واجاں وی آؤندیاں پئیاں سن۔ 
مُلاں تے ملک دوویں اِکو ای کوٹھے تے چڑھے ہوئے سن۔ 
بھئیاں نے آپنے کوٹھے اُتے رِچھ والا وی چڑھایا ہویا سی۔ 
اوہناں دے مقابلے وِچ مُلاں کوٹھے اُتے اِک کھوتے نُوں لے آیا سی۔ 
جس سمے اوہ پیچ وڈھدے تے کھوتے نُوں اِک ہولی جیہی ڈانگ مار دیندے۔ 
پھیر کھوتا اُچی واج وِچ ڈھینچوں ڈھینچوں کردا تے اوس دے مُونہہ اگے سپیکر دا مائیک کر دیندے۔ 
جس کارن چارے پاسے ہاسے پے جاوندے۔ 
چار چوفیرے نِکیاں نِکیاں خُشیاں سن پھیر جس سمے کُجھ چِر نُوں بتی چلی جاندی تے اِنج لگدا کہ سارے جگ نُوں چُپ لگ گئی ہووے۔ 
اِنج ای بسنت دا دیہاڑ لنگھ گیا۔ 
کِتھے کِتھے ماڑی موٹی ٹیں پٹاس وی ہوئی۔ 
کُجھ کوٹھیاں اُتے گانا وجاونا وی شروع ہو گیا۔ 
جگو لُٹیرے نے گُڈیاں پتنگاں چموڑ چموڑ کے گھر وِچ اِک ڈھیر لا لِتا۔ 
اگلی سویر بھا جی آپنی ہٹی اُتے بیٹھے تے صابر گاندھی تے تارا وی آ گئے تے اخبار ویکھنا شروع کر دِتا۔ 
جس وِچ سارے پاسے بسنت بارے ای لِکھیا گیا سی۔ 
کئی تھاواں اُتے مُنڈے کوٹھیاں اُتوں ڈِگ پئے۔ 
کئی تھاواں اُتے لڑائیاں وی ہوئیاں۔ 
کُجھ لوکاں نے آپنے گھراں وِچ شراب تے پریاں دا پربندھ کیتا ہویا سی۔ 
جِتھے پُلس والیاں نے چھاپے وی مارے سن۔ 
ایہو جیہی خبراں پڑھ پڑھ کے بھا جی دے من نُوں ہول پینے شروع ہو گئے۔ 
’’یار گاندھی ایہہ کم بڑے ماڑے نیں۔‘‘ 
بھا جی بولے۔ 
’’بھا جی اسیں کر وی کیہ سکنے آں۔‘‘ 
گاندھی بولیا۔ 
’’یار جس ویلے کِسے کم وِچ اِنج دا رولا پے جاوے تے اوس دی اخیر بھیڑی ہوندی ہے۔‘‘ 
’’کیہ مطلب بھا جی؟‘‘ تارے نے پُچھیا۔ 
’’یار ایہناں کماں دی سمجھ تے نہیں آؤندی پھیر وی ایہہ کم ٹھیک نہیں ہیگے۔ 
ہُن مُنڈے کیمیکل ڈور منگدے نیں۔ 
جس دے نال چِیرے دا زخم نہیں بھردا۔ 
لوک ہُن اُنج دے نہیں رہے۔ 
لوکاں نے شوق نہیں آپنے شوق نُوں انکھ وِچ بدل دِتا ہے۔ 
یار ایہہ ساڈی ہزاراں ورھیاں پُرانی رِیتی ہے۔ 
اِنج ویکھ کے ہُن جی گھابردا ہے۔‘‘ 
’’بھا جی ایہہ اخبار وِچ لِکھیا ہے کہ پتنگ بازی چین توں شروع ہوئی سی۔‘‘ 
گاندھی بولیا۔ 
’’یار ہو سکدا ہے پر میرا دادا اِک ہور کہانی سُناندا سی۔‘‘ 
’’اوہ کیہ بھا جی سانوں وی سُناؤ۔‘‘ 
گاندھی تے تارا اکٹھے بولے تے اندروں مانا وی باہر تھڑے تے آن کے بہہ گیا۔ 
’’یار اوہ لمی گل ہے۔ 
فیر کدے سہی۔‘‘ 
’’نہیں بھا جی ہُنے سُناؤ۔‘‘ 
سارے ضِدی پے گئے۔ 
’’چنگا یار سُنو۔ 
مُلک یونان وِچ اِک بڑا وڈا فلسفہ دان افلاطون رہندا سی۔ 
اِک دِن باتشاہ اوس توں وِگڑ گیا تے اوہنے اوس نُوں قلعے وِچ قید کر دِتا اوہ باتشاہ اوس دے اُستاد سقراط دی بڑی عزت کردا سی۔ 
اوسے کارن اوہنے افلاطون دِیاں اِک دو گلّاں من لئیاں۔ 
اوہنے اوس نُوں وانس، کپڑا تے سُوتر دِتا۔ 
افلاطون کُجھ دیہاڑ سوچدا رہیا اِک دِن اوہنے دو وانساں نال اِک وڈا گُڈا کپڑے نال بنایا۔ 
پھیر وانساں نُوں پھڑ کے دوڑدا ہویا قلعے توں چھال مار گیا۔ 
پھیر اُڈدیاں قلعے دے نال وگدے دریا وِچ لتھ گیا تے اِنج اوہنے پہلی گُڈی بنائی سی۔ 
باقی رب سوہنا ای جانے کہ ایہہ گل کِنی کُو ٹھیک ہے۔‘‘ 
بھا نے ایہہ آکھ اِک لما ساہ لِتا۔ 
’’بھا جی ایہہ لوک آکھدے نیں کہ ایہہ ہندواں دی رسم ہے۔‘‘ 
تارا بولیا۔ 
’’یار کیہ رسم رِیت دا وی کوئی دھرم ہوندا جاں دھرم وِچ رسم رِیت ہوندے نیں۔ 
ساڈے وڈے آکھدے سن کہ پہلی وڈی جنگ توں پہلاں پوری دُنیا دا سبھ توں وڈا میلہ کابل شہر وِچ ہوندا سی۔ 
اوتھے کیہڑے سارے ہندو وَسدے سن نال ایہہ اخبار والے آکھدے نیں کہ ایہہ چین وِچ شروع ہوئی سی پھیر چین تے یونان دا ہندوستان نال کیہ ساک؟‘‘ ’’بھا جی ہُن ایہہ وی جو کُجھ ہوندا پیا ہے۔ 
ایہہ وی کُجھ ٹھیک نہیں۔‘‘ 
مگروں آیا ہویا پپو رنگساز بولیا۔ 
’’یار ایہو ای تے میں کلپنا پیا واں کہ ایہہ سبھ کُجھ نہ صرف غلط ہے نالو نال بھیڑا وی ہے۔ 
ساڈے بزرگ تے اِنج بسنت نہیں مناؤندے سن۔‘‘ 
بھا جی ایہہ گلاں کردے پئے سن کہ مائیکل نے آن کے دسیا کہ کیرم دی ہٹی اُتے لڑائی ہو گئی ہے۔ 
اوس دی گل سُن کے سَنے بھا جی سارے اُٹھ کے کیرم دی ہٹی ول ٹُر گئے۔ 
اوتھے اوہناں ویکھیا کہ یوسف دُدھ دہی والے دا پُتر بھنگا رکشے والا ملک جابی نال لڑ رہیا سی۔ 
دوویں اِک دُوجے دے ہتھیں پئے ہوئے سن۔ 
بھا جی نے جا کے دوہاں نُوں وکھ کیتا۔ 
دوویں بھا جی دا من توں آدر کردے سن۔ 
پھیر بھا جی دوہاں نُوں آپنی ہٹی اُتے لے آئے۔ 
’’تہانوں ساریاں نُوں میں آکھیا سی کہ ایہہ کیرم تے بلیئرڈ دے اڈے اصل وِچ جوئے دِیاں تھاواں نیں۔ 
ایہناں نُوں آپنے محلّے وِچ کُھلن نہ دیوو پر تُہاڈے چوں کِسے نے میری گل نہ منی۔ 
پھیر ہُن ویکھ لیا جے۔‘‘ 
’’بھا جی میں کوئین پاون لگیا سی۔ 
ایہنے میرا ہتھ ہلا دِتا۔ 
نہیں تاں سارا پھٹہ جِت لیا سی۔‘‘ 
جابی بولیا۔ 
’’بھا جی میں تاں بس اِک اُباسی لِتی سی کہ ہتھ وج گیا۔‘‘ 
بھنگا بولیا۔ 
’’ایہناں گلّاں دا مینوں کوئی پتہ نہیں۔ 
بس تُسیں دوویں بھرا گل لگو تے دِلوں صلح کریا جے۔ 
من وِچ کوئی کرودھ نہ رہوے۔ 
ساریاں نُوں میں چاء پیاواں گا۔‘‘ 
بھا جی نے ایہہ آکھ کے مانے نُوں خان دے ہوٹل گھلیا۔ 
مگروں گاندھی نے دوہاں دی جپھی پوائی۔ 
پھیر ساریاں نے تاڑیاں ماریاں اِنج بھا جی نے گل نبیڑ دِتی۔ 
بسنت دے میلے مگروں موسم دا رنگ بدل گیا۔ 
پالا گرمی ول ٹُری جاوے باگاں وِچ بہار آئی سی تے اِک پُرانا آکھان سبھ دے ساہمنے آئی جاوے ’’بسنت پالا اُڑنتھ۔‘‘ 
ویلا اگانہہ ودھدا گیا۔ 
گرمی دے نالو نال ساون وی آ گیا۔ 
اِک دیہاڑی شہباز بھا جی دی ہٹی مٹھیائی پھڑ کے لے آیا ’’سلام بھا جی‘‘ شہباز بھا دے گوڈیاں نُوں ہتھ لا کے بولیا۔ 
’’وعلیکم اسلام پُتر ایہہ کس گل دی مٹھیائی اے۔‘‘ 
بھا جی نے سِر تے ہتھ پھیر کے آکھیا۔ 
’’بھا جی میں بی۔اے 
وِچ پاس ہو گیا واں۔ 
میرے اُستاد آصف صاحب نے پہلاں توں اِک دوائیاں والی کمپنی وِچ میری گل کیتی ہوئی سی تے کل توں میری نوکری وی شروع ہو جاونی ہے۔‘‘ 
شہباز نے خُشی نال ساری گل دسی۔ 
’’واہ بئی واہ شاواش ائے جوانا۔ 
مبارکاں ہوون۔ 
تینوں رب ساری حیاتی خُشیاں نصیب کرے۔ 
اوئے گاندھی ذرا باہر تے نِکل۔‘‘ 
بھا جی نے گاندھی دی بیٹھک ول دھیان مار کے آکھیا۔ 
’’کیہ گل ہے بھا جی۔‘‘ 
گاندھی نے باہر آن کے پُچھیا۔ 
’’یار آپنا گُڈو بھٹی بی۔اے 
وِچ پاس ہو گیا ہے۔‘‘ 
بھا جی نے آکھیا۔ 
’’اوہ مبارک ہوئے گُڈو۔‘‘ 
گاندھی نے شہباز نُوں گل لا کے آکھیا۔ 
’’اوہ مبارکاں ہوون۔ 
ودھائیاں ہوون گُڈو بھٹی۔‘‘ 
مائیکل وی اندروں نچدا ہویا بولیا۔ 
’’بس بھا جی ہُن تُسیں میرے ابا جی نال گل کرو۔‘‘ 
شہباز بھا جی نُوں گل لا کے بولیا۔ 
’’ہاں کیوں نہیں یار۔ 
ہُن تاں تیری نوکری وی پکی ہو گئی ہے۔ 
اُتوں اوہ وی تے میری دِھی ہے۔‘‘ 
’’بھا جی ہُن تُسیں اوہنوں آپنی نونہہ بناون دا پربندھ کرو۔‘‘ 
شہباز ہس کے بولیا۔ 
’’تُوں چِنتا نہ کر۔ 
پہلاں مینوں تیرے ابے نال گل کر لیون دے۔ 
پھیر اوس دے گھر والیاں نال وی گل کراں گا۔‘‘ 
بھا جی نے ایہہ آکھ کے تھوڑی جیہی مٹھیائی کھادی تے باقی گاندھی دی بیٹھک وِچ گھل دِتی۔ 
اوتھے پہلاں توں حاجی دھوبی، بھنگا، منشا، پپو رنگساز سارے کٹھے ہوئے سن۔ 
شہباز دی گل سُن کے صابر گاندھی نے آپنا واجا کڈھیا۔ 
تارے نے میز وجانی شروع کر دِتی تے پپو رنگساز نے رفیع تے لتا دے گانے گانے شروع کر دِتے۔ 
اِنج ای ہسدیاں کھیڈدیاں شاماں دِیاں بانگاں ہو گئیاں۔ 
بھا جی دے نال سارے جی نماز پڑھن مسیت ٹُر گئے نماز مگروں بھا جی شہباز دے ابے نُوں آپنی ہٹی تے لے آئے۔ 
اوہنوں ساری گل دسی۔ 
اوہنے پہلاں کُجھ ہاں نہ کیتی تے پھیر بھا جی دے سمجھاون مگروں من گیا۔ 
’’جناب تُسیں وی بھٹی تے اوہ وی بھٹی نیں۔ 
اِکو ای برادری تے نالو نال محلّے داری وی شروع توں اے تُسیں دوویں اِک دُوجے دے گھراں آلیاں نُوں چنگا جاندے ہو۔‘‘ 
’’بھا جی پِچھلے ورھے تے اوہناں شازیہ دا ویاہ کیتا ہے۔‘‘ 
’’تے پھیر۔۔۔؟‘‘ 
’’بھا جی اسیں شہباز دا ویاہ بُہت چھیتی کرنا ہے۔ 
اوس دی ماں ڈِھلی ماٹھی رہندی ہے۔‘‘ 
’’جناب ایہہ سبھ مگروں دِیاں گلاں نیں۔ 
پہلاں ساری گل بات پکی ہو لیون دیوو۔ 
ایہہ سبھ کُجھ ویکھیا جاوے گا۔‘‘ 
’’چنگا بھا جی مینوں کاہدا اعتراض۔ 
گُڈو تُہاڈے ہتھاں وِچ ای وڈا ہویا ہے۔‘‘ 
ایہہ آکھ کے گُڈو دا ابا گھر نُوں ٹُر گیا۔ 
عشاء دی نماز مگروں بھا جی نے فضیلہ دے ابے نال وی گل کیتی۔ 
اوہ وی اَدھی پچدھی ہاں کر گیا۔ 
اوس مگروں بھا جی نے کئی دیہاڑ ہولی ہولی گل ٹوری رکھی۔ 
پھیر اخیر دوہاں گھر والیاں نے آون والی بہار وِچ ویاہ مِتھ لِتا۔ 
ایس وِچ بھا دی ہٹی اُتے اُنج ای رونقاں لگدیاں رہیاں ایس نال بھا جی کیرم تے بلیئرڈ دِیاں ہٹیاں اُتے روز دیہاڑی ہوون والے جھگڑیاں توں اَک گئے سن۔ 
بہار توں پہلاں اِک واری پھیر بسنت دا میلہ سجیا پھیر ایدکی رُت وِچ بھا جی دے متھے توں پسینہ نہ گیا۔ 
اوس سمے بھا جی دی چِنتا ہور ودھ گئی۔ 
جدوں بھا جی کول دو تِن وڈی وڈی کمپنیاں والے آپنیاں ناواں دے چھپے کاغذ لے آئے کہ اوہناں دے ناواں والے گُڈے بنائے جاون۔ 
بھا جی نے اوہناں دا کم پھڑ تے لیا پر چِنتا کارن سگریٹ اُتے سگریٹ پیوی جاون کہ اوس سمے تارا آ گیا۔ 
’’بھا جی کیہ ہویا ہے۔‘‘ 
تارے نے پُچھیا تے اوس دے مگر منشا وی آن کے کھلو گیا۔ 
’’یار منشے ہُن ایس کم دی اخیر ہو گئی ہے۔‘‘ 
’’کیہ مطلب بھا جی۔‘‘ 
’’یار ہُن لگدا ہے کہ لہوروں ایہہ پتنگ بازی مُک جانی ہے۔‘‘ 
’’بھا جی ایہہ کیہ مخول کردے پئے ہو۔ 
پتنگ بازی کیویں مُک جانی ہے۔‘‘ 
’’یار ایہہ اِک وسواس ہے کہ ایہہ مُک جاونی ہے۔‘‘ 
’’بھا جی ایہہ تے ایتھوں قیامت تِیکر نہیں مُکنی۔‘‘ 
’’یار قیامت ہی تے آ گئی ہے۔‘‘ 
’’کیہ مطلب بھا جی۔‘‘ 
منشا حیرانی نال بولیا۔ 
’’یار روز دیہاڑی موٹر سائیکلاں اُتے جواناں دے گاٹے وڈھے جاوندے پئے نیں تے نال عام بندے دی گل وڈے سرمایہ کاراں کول ٹُر گئی ہے۔ 
ہُن اخیر نیڑے ہے۔‘‘ 
’’بھا جی ایہہ گل تے ماڑی ہے ایہہ کم تے نہیں مُکنا چاہیدا۔‘‘ 
’’یار ہُن ایہہ مُک ای جاوے تے چنگا ہے۔ 
تھوڑا گند پے گیا ہے۔ 
شراب، چرس، پریاں، کیمیکل ڈوراں۔ 
غریباں دے گھراں دے دِیوے بُجھ گئے نیں۔‘‘ 
’’بھا جی ایہہ ڈوراں پِھرن دا کم تے بُہت ای بھیڑا ہے۔‘‘ 
’’یار پتنگ بازی پہلاں وی ایتھے سی۔ 
کدے وی اِنج نہیں ہویا سی نالے ہُن ویکھو کیسی کیسی ڈور تے کیسی کیسی پتنگ آ گئی ہے۔ 
یار میں تہانوں آکھنا ساں کہ پیچے دا سواد تے جِت دا سواد دوویں وکھو وکھ نیں۔‘‘ 
’’چنگا بھا جی رب خیر کرے۔‘‘ 
منشا ایہہ آکھ کے ٹُر گیا۔ 
کُجھ دیہاڑاں مگروں بسنت دی رُت اُنج ای آئی۔ 
ایدکی سرکار ولوں وی ڈاڈھے بندوبست سن۔ 
وڈِیاں کمپنیاں والیاں نے وی بڑا خرچ کیتا ہویا سی۔ 
بھا جی دے آپنے مُنڈے وی دبئی توں بسنت مناون آئے سن۔ 
اوہ وی چنگا پیسہ دھیلا خرچ کر کے پرت گئے۔ 
ویلے دے نالو نال بھا جی دے وسواس روز دیہاڑی ودھدے رہے۔ 
کئی بندے مرے، کِنیاں دے گاٹیاں اُتے ڈور پِھری۔ 
اِنج ای بسنت دا رولا مُک گیا تے مگروں شہباز دا ویاہ شروع ہو گیا۔ 
شہباز تے فضیلہ دوویں ای ڈاڈھے خُش سن سبھ توں ودھ خُشی بھا جی نُوں سی۔ 
کہ دوہاں جیئاں دے نالو نال دوویں گھر وی اِک ہو گئے سن۔ 
شہباز دی مہندی دی ساری رات صابر گاندھی نے واجا وجایا۔ 
منشا طبلہ وجاوندا رہیا۔ 
پپو رنگساز نے ساری رات رفیع لتا دے گانے گائے۔ 
بھا جی نے اِک گانے ’’پھول تمہیں بھیجا ہے خط میں‘‘ دی کئی واری فرمائش کیتی۔ 
اگلی دیہاڑی اوس دی جنج اُتے ڈھول وجے۔ 
اوس دے سبھ یار حسن، روحیل، ناصر، حماد سارے نچدے گُڈو بھٹی دے نعرے لاؤندے رہے تے پھیر ججماناں دے گھر اپڑے۔ 
مسیت ابو بکر صدیق دے امام قاری عبدالمجید نے نکاح پڑھایا۔ 
اِک پاسے توں بھا کالا تے آصف صاحب گواہ بنے تے دُوجے پاسے توں امجد نواز تے رانا بابر گواہ بنے۔ 
کُڑی ویاہ کے آپنے گھر آ گئی۔ 
بھا جی نے سلامی دے نال اِک جوڑی کالے رنگ دے کُپاں دی دِتی۔ 
جیہناں دے موڈھے اوہناں سنہری رنگ دے بنائے ہوئے سن۔ 
شہباز دے ویاہ نُوں اِک ورھے دا ویلہ لنگھ گیا۔ 
بسنت دا میلہ پھیر اِک واری سجیا۔ 
شازیہ تے اوس دے گھر والے وی لہور آئے۔ 
ایس وِچ کئی غریباں دے بالاں دے گاٹے وڈھے گئے۔ 
اخباراں، ریڈیو، ٹی وی ہر تھاں اُتے رولا پے گیا۔ 
سرکار دِیاں ستھاں وِچ وی گل بات ٹُر گئی۔ 
اخیر گل اِنج نِبھڑی کہ سرکار نے پتنگ بازی اُتے پابندی لا دِتی۔ 
بھا جی آپنی ہٹی دے تھڑے اُتے بیٹھے سن تے اوہناں دے چار چوفیرے محلّے دار کٹھے ہوئے سن۔ 
’’بھا جی ایہہ تاں بڑا ظلم ہے۔‘‘ 
منشا بولیا۔ 
’’بھا جی ایہناں کئی ہزار ڈور گُڈیاں والیاں نُوں بُھکھے مار دینا ہے۔‘‘ 
مانا بولیا۔ 
’’بھا جی کیہ ہُن بسنت دِیاں رونقاں مُک جاون گِیاں۔‘‘ 
تارا بولیا۔ 
’’یار جیہناں دے جوان پُتر مرے نیں اوہناں ول وی ویکھو۔ 
ہُن تے بسنت دی تھاں تے لوکاں نے عیاشی شروع کر دِتی ہے۔‘‘ 
بھا جی بولے۔ 
’’دُوجے دیساں وِچ لوکاں نے ٹی وی اُتے لہور دے کئی گھراں وِچ پریاں تکیاں نیں۔‘‘ 
حاجی دھوبی بولیا۔ 
’’یار کیہ اسیں مسلمان ہاں۔۔۔؟‘‘ 
بھا جی بولے۔ 
پھیر ایہو جیہی ہور بتھیریاں گلّاں بھا جی ہر اِک دے مُونہہ توں سُندے رہے۔ 
تے پھیر ہر اِک ول مُونہہ کر کے اِک ہولی جیہی نِگاہ ماردے رہے کہ جیویں ایہہ پُچھدے ہوون کہ بئی ایہہ کیہ ہو گیا ہے پر آپنے ہونٹاں توں کوئی گل نہ آکھی۔ 
اِنج دِسدا سی کہ خبرے بھا جی دے ہونٹ سِیتے گئے ہوون۔ 
پھیر اوہو ای گلاں شروع ہو گئیاں۔ 
’’بھا جی سُنیا ہے کہ دو دیہاڑیاں واسطے کھول دیون گے۔‘‘ 
مائیکل بولیا۔ 
’’اوہ میرے مِترو۔ 
ایہہ تے ساری حیاتی، سارے ورھے دا رنگ ہے۔ 
دو جاں تِن دیہاڑیاں واسطے نہیں۔ 
دو دیہاڑیاں دا رنگ تے وڈے ہوٹلاں، پلازیاں واسطے ہے۔ 
جیہڑے ایس دے کرائے وِچ کیہو کیہو جیہے رنگ ویچدے نیں۔‘‘ 
منشا بولیا۔ 
’’بھا جی سرکار نُوں اِنج نہیں کرنا چاہیدا سی۔‘‘ 
گاندھی بولیا۔ 
’’یار کس نُوں کیہ کرنا چاہیدا ہے۔ 
اوہ رب ای جانے پر یار ایہہ وی تے سوچو کہ جس جی اُتے ڈور پِھرے اوہ تُہاڈا جاں میرا بھرا پُتر ہووے تے پھیر۔‘‘ 
منشا بولیا۔ 
بھا جی پھیر اِک واری چُپ دِسے تے سبھ آپو آپنیاں گلاں کردے رہے۔ 
کئی واری اوہناں بھا کالے نال گل کرنی چاہی، لگدا سی کہ بھا جی نوں سَپ ای سُنگھ گیا اے۔ 
پھیر بھا جی نے نہ کِسے نُوں کُجھ آکھیا تے مانے دے موڈھے اُتے ہتھ رکھ کے گھر ٹُر گئے۔ 
مگروں سارے جی اوہناں نُوں نی نال ویہندے رہے۔ 
اوس دیہاڑی مگروں بھا جی نے کدے وی آپنی ہٹی نہ کھولی۔ 
پھیر ہر ورھے اِک جاں دو دیہاڑیاں واسطے پابندی کُھلدی سی۔ 
پر بھا جی نے نہ کوئی پتنگ بنائی تے نہ ای کوئی اُڈائی۔ 
اگلے دو ورھیاں وِچ اوہناں دے دوویں مُنڈے وی ودیسوں پرت آئے سن۔ 
اِک دِن نِکے مُنڈے نے بھا دی ہٹی دے باہر اِک پی سی او کھول لیا تے کُجھ دِناں مگروں ہٹی اندروں خالی کر کے اوتھے اِک بلیئرڈ کلب کھول لیا۔ 
افضل احسن رندھاوا سیانیا کِس لئی بندا ایتھے پھُلاّں نیڑے ہوئے اِک اِک پھُل نے دو دو گُلچیں ہین سہیڑے ہوئے عقل نے ڈَکیا، عشق نے ہس کے اگ چ ماری چھال صِدق دے اُتے عقل تے عشق دے آن نبیڑے ہوئے امن امان تے اُس دِن ہوسی، جِس دن ایہہ رُک جاسی چل دی ہوئی ساہ دے جِندے سے سو جھیڑے ہوئے اوہنے تے بس اِس گنتی وچ چھڈی روڑھ حیاتی آٹا گھُنیا کِنّا؟ اوہدے کِنّے پیڑے ہوئے ہیر جے کِدرے مِل جاندی تے ایہہ تے اوہنوں پُچھدا کیہو جیہی گھڑی سی، جس وچ ماپے کھِیڑے ہوئے اگ دا اِک چنگیاڑا، پِنڈ نوں لُوہن لئی کافی اے پھُوکاں مارن والی دِھر جے نیڑے تیڑے ہوئے کِنّے لگے پار تے کِنّے ڈُبے ادھ وچکار ایہہ دریا دا کم نہیں گِننا، کِنّے بیڑے ہوئے کیہڑا، کِنّا پانی دھو سکے گا افضل احسن جُسّے دنیا داری وِچ جو اساں لبیڑے ہوئے گھس مَسا غلام فرید شوکت راجہ کوی راج،اوہندا وزیر رام داس تے نوکرچاکر جنگل وچ شکار کھیڈ کے پچھانہہ مُٹرے تاں ویکھیاکہ شہر دے پواہے ہک چھپڑ وچ بیٹھا سنڈھاکنڈھے دے نا ل رکھی پتھر دی سِیل نال اپنا سنگھ گُھساندا،پھراوہ اپنے سر نوں کجھ چِیر پانی وچ رکھ کے ٹک جاندا تے سنگھ نوں پتھر دی سل نال رگڑدا ایسے طرح مُٹر مُٹر کردا راجے کوی راج نے رام داس کولوں پُچھیا کہ سنڈھا اوہ حرکت کیوں کرداہائی، رام داس بہوں سیانا وزیر تے کوی راج دا پتر یرہائی، رام داس نے جدوں نجھا کے سنڈھے دی حرکت نوں جانچیا تاں بولیا، راجہ جی سنڈھے دے سنگھ وچ کیڑے پئے ہوئے نیں جہندی وجوں سنگھ نوں پتھر دی سِیل نال گھساندا اے تے جدوں اپناسر پانی وچ ڈبوندا اے تاں کجھ چر لئی کیڑے اوہنوں تنگ نہیں کردے ،مُڑ جدوں سر نوں پانی چوں باہرکڈھ دا اے تا ں کیڑے اوہنوں تنگ کردے نیں تاں اپنا سر پتھر نال گھساون لگ رام داس کجھ نہ کجھ شاعری وی کرداہائی۔ 
اوہنے سنڈھے ول رُخ کرکے آکھیا ’’گھَس سَا گھَس سَا پتھرنال توں سنگھ گھسا کیوں توں سیروچ پانی پاوے اس بات نوں ہم بھی جانے‘‘ راجہ کوی راج نوں ایہہ بیت بہوں چنگے لگے تے مُڑ مُڑ ایہو بیت آکھن لگ پیا تے رام داس نوں ہدایت کیتی کہ سنڈھے نوں چھپڑچوں کڈھ کے جناوراں دے شاہی شفا خانے وچ دارُو در مل کرایا جاوے۔ 
کوی راج دُوجے تیجے دہاڑے شفاخانے وچ جاکے سنڈھے بارے پچھ دس کر دا رہندا تے اوہنوں ویکھ کے اوہو بہت چسکے لے کے بولدا تے ہسدا رہندا۔ 
نتھانائی نِت سویرے سویرے راجہ کوی راج دے محل اچ جاکے اوہندی حجامت کرن لئی جاندا ۔ہک 
دیہنہ اوہ محل اچ اپڑیا۔ 
کوی راج حجامت واسطے اوہندے سامنے منجے اُتے بہہ گیا۔ 
نتھے نے وچھانی وچوں اپنے ہتھیار کڈھے۔ 
کولی وچ پانی پایا تے استر ے نوں پتھر دی وٹی اُتے رگڑن لگ پیا۔ 
جدوں کولی وچوں کجھ پانی لے کے وٹی اُتے پایا تے اُسترا رگڑیا کوی راج اُوہنے بوہت بولن لگ پیاتاں ابا گت نتھا نائی راجے دے پیریں ڈگ پیا تے ہتھ جوڑ کے رو رو کے معافیاں منگن لگ پیا۔ 
راج‫ کوی نتھے دے ترلے منتاں ویکھ کے پریشان جیہا ہوگیا، تے پچھیا کہ اوہ کہڑی گل دی وجوں معافیاں منگن لگ پیا اے ؟ نتھے نے دُسکاریاں نال روندیاں ہوئیاں آکھیا ’’میں لالچ دی وجوں رام داس دے جھاسے اچ آگیاہاں اوہنے مینوں ڈھیر ساری چٹی دے کے اکھیا اے کہ حجامت کرن ویلے میں تیر ی شہ رگ کٹ دیواں تے اوہ مینوں تیرے قتل وچوں وی بچا لوے گا ۔ 
وارث شاہ نال مَن دِیاں گلاں غلام مصطفی بسمل وارث شاہ نال مَن دِیاں گلاں وارث شاہ اج جی کردا اے سُتّے درد جگاواں محرم راز سمجھ کے تینوں الّھے زخم وکھاواں وارث شاہ اسیں پھٹّاں جائے کِکراں نال ویاہے جیہڑے بنے مسیحا اوہناں ساڈے بکرے لاہے وارث شاہ کیہ پُٹھیاں پئیاں اڈّے نیں مُونہہ گوراں سادھ سمے دے ہوکے وی اسیں مِتھّے گئے وچ چوراں وارث شاہ لُڈّن وس بیڑی ڈوب دوے یا تارے چھلّاں دا مونہہ زور سمندر مولا خیر گزارے وارث شاہ اسیں وِکنے آئے تے نِت وِکدے رہنا جد تک نہ کوئی دُلا جمیا ایہہ جُولا نہیں لہنا وارث شاہ تیری ونجھلی سُتّی سُتّا تیرا رانجھا کلّا کیدو جاگ رہیا اے جِنّے پایا لانجھا وارث شاہ اساں اگ پرائی اپنے ویڑھے بالی کندھاں بُوہے، باریاں اُتّے نچّے لہو دی لالی وارث شاہ اج جِیون بنیا سُول پُرچّی تِتلی یاں اوہ گلشن جِس تے ڈِگّی اتھری جیہی اِک وارث شاہ فیر کیدو، قاضی دوویں اِک مِک ہوئے ہیر، وراگی ہوئے نہ جیندے نہ موئے وارث شاہ اج سُنجے بیلے سُنجیاں نیں سبھ جُوہاں جُثّے پھٹو پھٹ نیں ساڈے نِیلیاں کچ نیں رُوحاں وارث شاہ اتہاس سَمے دا خود نُوں پیا دُہراوے کیدو مکردا چون پا کے گھر گھر اگّاں لاوے وارث شاہ اسیں جوگی ہوئے ٹِلیوں کن پڑوائے ہیر سیالن لبھدے لبھدے انگ بھبھوت رُمائے وارث شاہ اج سپّاں وانگوں ہتھ دِیاں ریکھاں ڈنگن پَیراں دے چھالے وی اپنا لیکھا جوکھا منگن وارث شاہ اساں اپنے ہتھیں خود نوں ناگ لڑائے اگ بارود دی کھیڈ دے اندر اپنے بال ونجائے وارث شاہ اج حرف گواچے وِسر گئے نیں شجرے ایسا قمری سورج چڑھیا سُک سڑ گئے پھُل سجرے وارث شاہ ساڈا چیتر مویا رُتّاں نوں سنھ لگّی اُڈنوں پہلاں کونجاں موئیاں لال انھیری وگّی وارث شاہ ایس دردی رُتّے کیہڑا درد سنجاپے ماواں نوں پَے دندلاں گئیاں بھیناں کرن سیاپے وارث شاہ اساں پڑھیو پڑھی آپ غلامی بھوگی لُوں لُوں زہری وساں چڑھیاں تن من ہویا روگی وارث شاہ اسیں دِل دے محرم لے کے نِکلے بنّے ایہناں چوں فتیا نہ کوئی دھون برکلے بھَنّے وارث شاہ اوہ اپنی رُت دے دریا اندر تریا ویلے دے کربل وچ جِنّے سچ دا ہوکا بھریا وارث شاہ نِت جیون جیہناں ہس ہس جاناں دِتیاں اوہناں زخم اُجالے، جیہناں فجر اذاناں دِتیاں ہیر دی کہانی دا انت ڈاکٹر صغرا صدف وارث شاہ پنجابی زبان دا اوہ سِر کڈھواں شاعر اے جیہنوں رب نے دنیا جہان دے علم تے ہنر دا خزانہ عنایت کر کے ایس بھاگاں بھری دھرتی پنجاب تے گھلیا۔ 
وارث شاہ صرف شاعر ای نہیں سگوں موسیقار، نفسیات دان، فلسفہ دان، فطرت دا ماہر، عالم، فاضل تے سیاح اے۔ 
اوہنوں عربی فارسی دے نال نال برصغیر دیاں کئی زباناں تے قدرت حاصل اے۔ 
اوہنوں حرفاں تے لفظاں دی مینا کاری دی وی بہوں جاچ اے۔ 
اوہ اپنے آل دوالے بولن والیاں ساریاں زباناں تے بولیاں وچوں ون سونّے تے نویکلے اکھر، محاورے تے ترکیباں لبھ کے سخن دیاں دیواراں تے ایہو جیہے نقش بناندا اے جیہڑے اکھاں نوں بہوں چنگے لگدے نیں تے دلاں نوں اپنے ول کھچدے نیں۔ 
وارث شاہ نوں زبان تے بیان دیاں صلاحیتاں دے نال رب نے مصورانہ قوتاں نال وی سرفراز کر کے گھلیا سی۔ 
اوہ اکھ دے کیمرے نال تکیاں ہوئیاں شیواں نوں حرفاں دی مدد نال تصویراں وچ ڈھال کے انج منظر کشی کردا اے کہ سارے منظر اکھاں دے سامنے حرکت کرن لگ پیندے نیں۔ 
اوہدے لفظ ساہ لیندے جاپدے نیں تے لِکھتاں گلاں کردیاں نیں، اوس سانجھ دیاں جیہڑی ساڈے تے وارث شاہ دے وچکار قائم اے۔ 
وارث شاہ ہوراں اپنی شاعری راہیں اپنے پورے عہد دی بھرویں عکاسی کردیاں اک اجیہی ڈاکومنٹری بنا چھڈی اے جتھے ہر شے بارے پوری جانکاری موجود اے۔ 
زندگی دے نال جڑے جذبیاں، دُکھاں، سُکھاں، نفرتاں، محبتاں، سازشاں تے رنجشاں نال بھریا ہویا زمانہ ساڈے سامنے آ کھلوندا اے۔ 
کردار اپنے مسئلیاں، اپنے دُکھاں، سُکھاں دا ذکر کردیاں ہوئیاں اپنے عہد دی زبان نال سانوں واقف کراندے نیں۔ 
اوہناں دے گھراں وچ رکھیاں ہوئیاں ساریاں شیواں سانوں سکرین تے نظر آؤندیاں نیں۔ 
ایہہ اوہ شیواں نیں جیہڑیاں ساڈا سرمایہ نیں۔ 
وارث شاہ توں پہلاں وی پنجابی زبان وچ بہوں کجھ لِکھیا جا چُکیا سی، وڈے وڈے صوفیاں تصوف دے ذکر دے نال نال عشق، محبت دیاں کہانیاں وی لکھ کے دنیا وچ شہرت حاصل کیتی ہوئی سی پر وارث شاہ قدرت کولوں اک وکھرا ذہن، دل تے قلمدان لے کے آیا سی۔ 
اوہ بہوں وڈا کھوجی سی۔ 
اوہ اپنے آل دوالے آباد بازاراں، پنڈاں، شہراں دے نال نال غیر آباد تے ٹُٹیاں بھجیاں عمارتاں، پرانیاں حویلیاں، قلعیاں تے مزاراں وچ جا وڑدا تے اوتھے دفن شیواں نوں بڑی احتیاط نال باہر کڈھدا، اوہناں تے پئی ہوئی دھوڑ مٹی محبت نال جھاڑدا تے اوہناں نال گلاں کرن لگ پیندا۔ 
ایس ویلے اوہدا قلم وی جادو جگاندا رہندا تے نال نال ذہن تصویراں بناؤندا تے رنگ بھردا رہندا۔ 
انج تے ہر شاعر روحانی فرد ہوندا اے۔ 
اوہدے وجود وچ روح ول کھلن والا بوہا اوہنوں معرفت دے نیڑے کردا اے، پر ایہہ پنجابی زبان دا بڑا وڈا مان اے جے ایہہ ہے ای معرفت دی زبان اے۔ 
پنجابی زبان دی شاعری کسے نہ کسے ویلے ہر شاعر نوں تصوف دی ڈگر تے ضرور لے جاندی اے۔ 
ایہہ وکھری گل اے جے کوئی کِتھوں ٹُریا تے کیہڑی منزل تیکر اپڑیا۔ 
ایہدے وچ اوہدی ریاضت، تپسیا دے نال نال اوہدے ماحول، اوہدے استاداں تے قدرت دی عطا دا وی بہوں عمل دخل ہوندا اے۔ 
پیراں فقیراں دے مجازی عشق نوں چنگی نظر نال نہیں ویکھیا جاندا سی ایس لئی وارث شاہ نے پہلے بند وچ عشق دی اہمیت بیان کر کے ایہہ دسنا پیا جے عشق کرنا کوئی ماڑا کم نہیں سگوں ربّ آپ عاشق اے، تے عشق پیراں فقیراں دا مرتبہ اے۔ 
جیہڑے لوک عشق کردے نیں اوہناں دے دلاں دے اندر رازاں والے بوہے کھلدے نیں تے اوہناں نوں حقیقت تیکر اپڑن دی راہ دسدے نیں۔ 
اوّل حمد خداء دا وِرد کیجئے عِشق کیتا سُو جگ دا مُول میاں پہلے آپ ہے رب نے عِشق کیتا معشوق ہے نبی رسولؐ میاں عشق پِیر فقیر دا مرتبہ ہے مرد عِشق دا بھلا رنجول میاں کھُلّے تِنھاں دے باب قلُوب اندر جِنھاں کیتا ہے عشق قبول میاں دنیا دا دستور رہیا اے جے پیر فقیر تے اللہ لوک بندے مجازی محبت توں دور رہن، حالانکہ مجاز توں بغیر حقیقت تیکر اپڑنا اوکھا ہوندا اے ایس لئی ایہہ پیر فقیر تے ولی دنیا دیاں طعنیاں توں بچن لئی اپنے عشق دے مجازی رنگ نوں وی حقیقت دے رنگ تے علامتاں وچ چھپا کے بیان کردے نیں۔ 
وارث شاہ نوں مجازی شاعری تصوف دی راہ تے لے گئی۔ 
بھاگ بھری نال عشق توں بعد اوہدے بھاگ جاگ پئے۔ 
اوہدے من وچ ستیا ہویا عشق دا دریا شوکاں مارن لگ پیا تے وارث دی حیاتی وچ طوفان آ گیا۔ 
اوہ یار نوں لبھن نکلیا تے راہ وچ آن والیاں ون سونیاں شیواں تے لوکاں نال اوہدا واسطہ پیا۔ 
اوہ ٹردا رہیا، اُچیاں نیویاں تھاواں تے راہ بناند ا ہویا، ٹھوکراں کھاندا، پر اوہدے اندر حیاتی نال مکالمہ کرن دی خواہش نے اوہنوں سفر جاری رکھن تے اُکسائی رکھیا۔ 
اوہ آل دوالے دی ڈائری لکھدا، تصویراں کھِچدا ٹردا رہیا۔ 
مجازی یار دی چاہ اوہنوں اک اجیہے پُل تے لے گئی جیہدے دوجے پاسے حقیقی تے اصلی یار اوہنوں اُڈیک رہیا سی۔ 
ایس لئی وارث نے پُل تے گھر پان دی بجائے اگانہہ ٹُرن دی سوچی، کیوں جے پُل تے ٹھہرنا عقل والیاں دا کم نہیں ہوندا۔ 
اوہ چلدا رہیا تے اخیر اک دن اوہدے دوویں یار اِک مِک ہو گئے تے اوہنے منزل پا لئی، ایہو جیہی منزل جتھے ذات دی پچھان تے ہمیش رہن والے جیون دی خوشخبری لبھدی اے۔ 
اوہ اج وی زندہ اے تے آن والے دور وچ وی زندہ رہوے گا۔ 
ایس لئی کہ اوہنے زندگی دی گل کیتی اے، زندہ منظراں دی تصویر کھچی اے، زندہ جذبیاں دی کہانی لکھی اے۔ 
وارث شاہ دا سبھ توں وڈا کارنامہ ہیر‘‘ دی تخلیق اے۔ 
اِک عام جیہے قصے نوں وارث دے نویکلے انداز نے اِک اجیہا شاہکار بنا چھڈیا جیہدی مثال ملنا مشکل اے۔ 
پنجاب دی مثالی زنانی تے رانجھا‘ مثالی مرد اے، جیہڑے پنجاب دی ثقافت دے آئینہ دار نیں۔ 
بہادری، دانش رانجھا‘ تے خوبصورتی اور دلیری ہیر‘ پنجاب دی پچھان بن گئے نیں۔ 
زنانی دا ایہو جیہا متحرک کردار کسے ہور کہانی وچ نظر ای نہیں آؤندا۔ 
دُوجے پاسے ایہہ اک تصوف دی داستان اے جیہنوں وارث شاہ دے استاد نے سمجھیا تے آکھیا، وارث توں مُنج دی رسی وچ موتی پرو چھڈے نیں۔‘‘ 
مُنج مجاز اے تے موتی حقیقت، جدوں مجاز ایہڈا سوہنا ہووے تے فیر حقیقت دا کیہ بیان ہووے گا؟ اس حقیقت تیکر اپڑ کے ای داستان دا صحیح مزہ لِتا جا سکدا اے تے داستان سنان والے دا مقصد وی ایہو ای سی۔ 
رانجھا تصوف دیاں اوکھیاں راہواں تے ٹُرن والا اِک سالک اے جیہڑا لمّا پینڈا کر کے اپنے مرشد تے محبوب ہیر تیکر اپڑدا اے تے اوہدی رضا دی چادر اپنے وجود تے انج اوڑھ لیندا اے کہ اوہدی اپنی ذات کدھرے لُک جاندی اے۔ 
اوہ ذات دی نفی کر کے مرشد دی خوشی حاصل کرن دی کوشش کردا اے۔ 
ایس داستان وچ ہیر‘ روح تے رانجھا‘ قلبوت اے۔ 
روح تے جسم دا اِک دُوجے ول ایہہ سفر مادیت تے روحانیت دا ملاپ اے۔ 
روح نال محبت انسان دی سرشت وچ اے، کیوں جے روح حقیقتِ مطلق دا حصہ اے، پر کدے کدے بندہ دنیا داری دے کمّاں وچ پھس کے روح ولوں غافل ہو جاندا اے تے مشینی زندگی گزارن لگ پیندا اے، جیہدے وچ اوہ اپنی ذات دے اندر کوئی بوہا باری کھلیا نہیں رکھدا۔ 
داستان وچ ہیر یعنی روح دی کشش رانجھے نوں ریاضت دے لمّے پینڈے دے دُکھ درد خوشی نال جھلن تے اُکساندی اے۔ 
اوہ اِک چنگے بھلے کھاندے پیندے خاندان دا پُتر ہوندیاں وی مرشد دے کہن تے ورھے بیلے وچ ڈنگر چراندا اے تے نال نال اپنی ذات تے پئے ہوئے نسل، قوم تے ذات پات دے سارے غلاف لاہ کے سُٹدا جاندا اے۔ 
اوہدے من دا ہر کھوٹ عشق دی بھٹی وچ سڑ کے سواہ ہو جاندا اے۔ 
فیر اوہ اپنے مرشد دے کہن تے جوگ لیندا اے، جوگ لینا کوئی سوکھا کم نہیں۔ 
ایہہ وی اِک وڈی آزمائش دا پینڈا اے، پر اوہ ہر تھاں ثابت قدم رہندا اے۔ 
تصوف وچ مجازی محبت نوں حقیقی تیکر اپڑن لئی پوڑھی سمجھیا جاندا اے۔ 
مجاز دو بندیاں نوں اِک وجود بنا کے اُپر ول جان دی ترغیب دیندا اے۔ 
ایہو روحانی ترقی دا سلسلہ اے جیہڑا زمین توں شروع ہو کے آسمان تیکر اپڑدا ہیر تے رانجھا دو وجود، جیہڑے اِک ہو چکے سی، نے اپنے اپنے خاکی بدناں نوں اللہ بیلی آکھیا تے اِک دوجے دا ہتھ پھڑ کے اِک نویں سفر تے ٹُر پئے۔ 
کیوں جے زہر صرف مٹی دے وجوداں تے اثر کردا اے، سوچ، فکر تے محبت نوں زہر نہیں دتا جا سکدا، اوہ زندہ رہندے نیں۔ 
ایس داستان نوں مجازی تے حقیقی دوواں محبتاں دے حوالے نال جانچیا تے پرکھیا جا چکیا اے، پر حالے وی ایہدے وچ بہوں تحقیق دی لوڑ اے، کیوں جے وارث شاہ اِک ایسا عالم فاضل شخص سی جیہڑا اِکو ویلے بہوں صلاحیتاں رکھدا سی۔ 
اوہ پنجابی توں اڈ ہندی، سنسکرت، عربی تے برصغیر دیاں کئی زباناں دا جانُو سی۔ 
اوہ اسلام، فقہ، تفسیر، حدیث دا چنگا جانُو ہون دے نال نال ہندو مت، بدھ مت، سکھ ازم، ویدانت تے ایس علاقے دے دُوجے مذہباں دا وی چنگا علم رکھدا سی۔ 
کوئی وی دینی یاں اخلاقی گل کردیاں ہوئیاں اوہ کسے اِک مذہب دی چار دیواری وچ قید نہیں رہندا سگوں ساریاں مذہباں دیاں سانجھیاں اخلاقی قدراں دی گل کر کے اِک آفاقی جزیرے ول ٹُر پیندا اے جتھے مخلوق تے خالق توں علاوہ کسے دی ہور کوئی پچھان ای نہیں۔ 
ہیر اک رومانوی، روحانی، سیاسی، سماجی، معاشرتی تے مذہبی داستان اے۔ 
ایہہ اِک عہد دی منّی پرمنّی تاریخ اے۔ 
ایہہ اک عجائب گھر اے۔ 
تسیں بوہا کھول کے اندر وڑ جاؤ تے لفظاں تے حرفاں نال بنے ہوئے تہذیب و ثقافت دے نوادرات نوں ویکھو۔ 
بس وارث شاہ نوں پڑھدیاں ہوئیاں ایس گل دا خیال رکھو کہ ظاہری اکھاں توں اڈ وِجدان دی اکھ نوں وی کم دا موقع دیو فیر تہاڈے تے حیرتاں دے بوہے اپنے آپ کھلدے جان گے۔ 
ہیر‘‘ وارث شاہ دی اجیہی تخلیق اے جیہڑی کسے وی عالمی ادب دے مقابلے وچ رکھی جا سکدی اے۔ 
اُنج وَکھ وَکھ تھاواں، رسماں، رواجاں تے سماجی و معاشی حالاں وچ ونڈے ہوئے لوکاں دیاں لِکھتاں دا مقابلہ کرنا سیانپ دا کم نہیں، پر وڈا ادب وڈّا ہوندا اے۔ 
اوہ بھاویں کیہڑی زبان وچ ہووے کسے گھٹ ترقی کرن والے ملک دا، غلام یاں سردار قوماں دا، اوہدی وڈیائی خوشبو وانگوں کھلردی ہوئی ون سونیاں دھرتیاں دیاں زباناں وچ رَچ جاندی اے تے ایہہ خوشبو اوتھے دے لکھاریاں نوں سنیہا دیندی اے جے ایس دانش دی پنڈ دا فائدہ چُک لو تے ترجمے راہیں اپنے لوکاں نوں وی دَس پاؤ۔ 
ہیر‘‘ دی کہانی، ایہدے کرداراں، ایہدے چ ورتی ہوئی رمز، روایت، ایہدا ظاہری تے باطنی مفہوم سبھو کجھ لکھاریاں تے کھوجکاراں دیاں پوٹلیاں وچ بدھا پیا اے۔ 
پر حالے وی ہیر وارث شاہ وچ ان مُلے موتی حرفاں تے لفظاں اوہلے لُکے پئے نیں۔ 
کدی کدی لشکارا جیہا پیندا اے پر کمّاں کاجاں وچ رُجھے لوکاں کول اینا ویلا کتھوں جے اوہ حرفاں تے لفظاں دے اُچے پہاڑاں نوں پٹ کے اندر لُکے ہوئے خزانے تیکر اپڑن۔ 
جتھے ہور بہوں سارے منظراں توں پردہ چُکن والا اے اوتھے ہیر دا انت وی اپنے کھِیسے وچ کئی بجھارتاں پائی بیٹھا اے۔ 
اک ایہہ گل بڑی انوکھی اے جے وارث شاہ نے ایڈی وڈی کہانی دا انت اک بند وچ کر چھڈیا اے۔ 
جیہڑی ڈرامائی فضا پہلے منظراں وچ مِلدی اے اوہ ہیر نوں زہر پیا کے مارن ویلے نظری نہیں آؤندی۔ 
حالے سیال بیٹھ کے صلاح ای کردے پئے نیں جے زہر دے کے ماریئے نڈھڑی نوں گنہگار ہو ذوالجلال دے جی تے اگلے مصرعے کم ہو وی چُکیا اے مار سٹیا ہیر نوں ماپیاں نے ایہہ پیکھنے اوس دے خیال دے جی ایس داستان دے انت چوں جیہڑے نتیجے نکلدے نیں اوہناں چوں پہلی گل تے ایہہ وے جے ہیر تے رانجھے دی ایس کہانی وچ ہیر دی چین چک موت تے سیال جیہڑا خط رانجھے نوں گھلدے نیں اوہ اک وڈی حقیقت ول اشارہ اے جے سبھ کجھ ساڈی من مرضی نال نہیں ہوندا، ولی، غوث تے قطب سبھاں نے موت دا مزہ چکھیا اے۔ 
موت دی سچائی تے اٹل ہون پاروں قرآنِ حکیم وچ رب دا بیان ای کافی اے۔ 
ولی غوث تے قطب سبھ ختم ہوئے موت سچ ہے رب فرمایا ای کُل شی ءٍ ھالک اِلّا وجھہ حُکم وچ قرآن دے آیا ای اساں صبر کیتا تساں صبر کرنا ایہہ دھروں ہی سُنیندڑا آیا ای ایہہ رضا قطعی نہ ٹلے ہر گز لِکھ آدمی تر بھجایا ای ایہہ دنیا ساڈیاں سدھراں دی متھاج نہیں۔ 
بندہ کُج سوچدا اے پر ہوندا کُج ہور اے، بندے تے لازم اے جے اوہ رب دی منشاء سمجھ کے صبر کرے۔ 
صدیاں توں انج ای ہوندا آیا اے جے ہر پیدا ہون والی شے نے فنا ہونا اے۔ 
ایس لئی ایہہ کوئی انوکھی گل نہیں۔ 
ہُن اگلی گل ایہہ وے جے اگر ایہہ قصہ تمثیل تے علامتاں دے حوالے نال پرکھیا جاوے جیویں آپ وارث شاہ نے آکھیا اے ایہہ رُوح قلبوت دا ذکر سارا نال عقل دے میل ملایا ای یاں تمثیل دے نال بناء کیسا جیہی زینت لعل دے باہر دی سی تے فیر سوال ایہہ پیدا ہوندا اے جے رُوح دے وچھڑن مگروں وی قلبوت حالے باقی اے، مٹی دے پتلے وچ جان اے۔ 
مجازی رنگ وچ رنگیا تے مجاز دے کرداراں نال پرویا ہویا ایہہ قصہ حقیقی رمزاں نال بھریا ہویا اے۔ 
جیہناں بارے قصے وچ کئی تھاواں تے اشارے موجود نیں، پر فیر وی اخیر وچ وارث شاہ نے نکھیڑا وی کر دتا تاں جے کوئی اوہلا نہ رہوے تے ایہہ گل اوہناں لوکاں نوں وی پتہ لگ جاوے جیہڑے ایہنوں صرف اک کُڑی مُنڈے دی عشقیہ کہانی سمجھ کے پڑھدے رہے نیں۔ 
کہانی دے سارے تانے بانے لفظ، محاورے، استعارے، تشبیہاں سبھناں دا تعلق زمینی تے مادی حقیقتاں نال اے پر ایہدے سینے وچ دھڑکن والا دِل تے ایہدے ظاہری جُثے دے اندر لُکی ہوئی روح مجاز توں حقیقت ول اشارہ کردی اے۔ 
بندے دے دل دی کلپنا جیہڑی اوہ مڑ اپنی اصل نال جڑن دی خواہش رکھدا اے، جیویں بندے دی روح، روحِ مطلق نال وصال دی خواہش وچ روندی پِٹدی تے کرلاندی اے تے ہجر تے وچھوڑے دے ایہہ بین سانوں سارے صوفی شاعراں دی شاعری وچ نظری آؤندے نیں۔ 
مولانا روم نے روح دے ایس وچھوڑے دے کرب نوں بانسری دے درد نال تشبیہہ دے کے دسیا اے کہ جیہڑا اپنی اصل توں دور ہووے گا اوہ ہمیش اپنی اصل نوں یاد کر کے رووے گا۔ 
مجاز نوں حقیقت تیکر اپڑن لئی پرسانگ آکھیا جاندا اے۔ 
ایہہ اِک پُل اے، پر ایس پُل توں لنگھے بغیر دُوجے کنارے اپڑنا وی ممکن نہیں۔ 
وارث شاہ آپ وی آکھیا اے وارث شاہ حقیقی وی نہیں لذت پہلاں چکھ لے لُون مجازیاں دے ویکھیا جاوے تے بندہ خارج تے باطن دے سفر وچ کُھبیا رہندا اے، زمینی تے مادی چراغ بجھن مگروں اوہ روحانی تے آسمانی چناں ول دھیان کر لیندا اے۔ 
ذات دے باہر بلن والے چراغاں دی لَو مدھم ہون تے ذات دے باہر کھُلن والے بوہے بند کر کے اوہ اندر ول باری کھول کے دِل دے دیوے توں رُشنائی لین دا جتن کردا اے۔ 
ہیر دی نیہنہ وچ افلاطونی عشق دے فلسفے دی جھات پیندی اے جیہدے وچ بندہ رب نال گوڑھا پریم کردا اے جے اوہ ایس کائنات دا کلّا خالق اے، دنیا شہوانی، حسّی تے مثالی یاں روحانی تِن قسم دیاں لذتاں دا اک نظام اے۔ 
حسی یاں شہوانی لذتاں سبھ توں کم تر نیں۔ 
جَد بندہ زنانی دی روح نال انج ہک مِک ہو جائے جے ایہدے وچ تعقل دا عنصر کارفرما ہو جاوے، افلاطونی عشق اکھواندا اے۔ 
دُوجے لفظاں وچ جنسی جذبے تے خواہشاں توں اڈ ہو کے عشق دی طلب کرنا افلاطونی عشق اے۔ 
وارث شاہ دی سوچ تے وی ایہہ افلاطونی عشق سوار اے تاں ای اوہ آکھدا اے دوویں راہ مجاز دے رہے ثابت نال صدق دے گئے وہا میاں یعنی ہیر تے رانجھا دے مجازی عشق نوں وی وارث شاہ نے جنسی لذت یاں جذبے دی پرچھائیں توں بچائی رکھیا اے۔ 
حتیٰ کہ ہیر دے ویاہ مگروں وی اوہ شیدے کھیڑے نال جسمانی رشتہ نہیں بناندی۔ 
فلسفی ہر شے نوں عقل دے حوالے نال ویکھدے نیں، عقل جد حواس دیاں زنجیراں توں آزاد ہو جاندی اے تے خالص نیکی بن جاندی اے تے عقلمند بندہ اک سچی تے واحد ہستی دی لوڑ وچ جیوں جیوں اگے ودھدا رہندا اے، اوہدے اندر خوشی تے طمانیت دا احساس وی ودھدا رہندا اے۔ 
وارث شاہ دے کردار ہیر‘ تے رانجھا‘ وی حیاتی اوس واحد ہستی دی لوڑ وچ ای لنگھا دیندے نیں۔ 
اک پرانی یونانی داستان موجب شروع وچ ایس زمین تے نیم مرد تے نیم عورت وانگ دے وسنیک آباد سن۔ 
دیوتا ’’زیوس‘‘ دی تحقیر کرن تے اوہناں نوں وچکاروں وڈ کے دو ٹوٹیاں وچ ونڈ دِتا گیا۔ 
اوس دیہاڑ توں دھرتی دے وسنیک اپنے نِصف دی لوڑ وچ بھٹک رہے نیں۔ 
تاں جے اوہدے نال ہک مِک ہو کے اپنی ذات دی تکمیل کر سکن۔ 
فیض نے آکھیا سی۔ 
اپنی تکمیل کر رہا ہوں میں ورنہ تم سے تو مُجھ کو پیار نہیں انج مائی حوّا نوں وی بابے آدم دی پسلی وچوں پیدا کیتا گیا سی۔ 
ایہنوں یونانی وڈھن دا عمل آکھدے نیں۔ 
آدم تے حوّا نوں شروع وچ جنت وچ رکھیا گیا تے اوہناں تے کجھ شرطاں لاگو کیتیاں گئیاں جیہناں وچ کوتاہی تے خدا نے نراض ہو کے اوہناں نوں زمین تے وَکھ وَکھ کر دتا تے اوہ توبہ قبول ہون تیکر اِک دُوجے نوں لبھدے رہے۔ 
وارث شاہ وی ہیر نوں روح تے رانجھے نوں قلبوت آکھ کے ایہہ دسیا اے جے ہیر تے رانجھا دراصل اک وجود دے دو ٹوٹے نیں، جیہڑے مُڑ اک ہو کے اپنی تکمیل دی خواہش کردے ہیر روح تے رانجھے نوں قلبوت منیے تے اک ہور گل تیکر سوچ اپڑدی اے جے بندے دے مادی وجود دی اصل روح اے کیوں جے روح دا تعلق ازلی روح نال اے۔ 
ایہہ روح نہ ہووے تے بندہ مٹی دا بُت رہ جاندا اے۔ 
بندے دا وجود تاں ای کامل ہوندا اے جد اوہ روح دی گل مَن کے حیاتی دا پینڈا کرے۔ 
داستان وچ اسیں ویکھنے آں جے رانجھا قلبوت ہیر روح نوں اپنا مرشد من کے اوہدا ہر حکم مندا اے۔ 
اوہدے کہن تے بارہ ورھے چاکری کردا اے، اوہدے کہن تے جوگ لیندا اے، یعنی مرشد دے کہن تے مُرید ریاضت دا پینڈا کردا اے تے چلّے کٹدا ہویا اپنے نفس دیاں کدورتاں نوں سواہ کردا اگے ودھدا اے۔ 
اوہ پوری حیاتی اپنے مقصد نال جڑیا رہندا اے تے ثابت قدمی نال سفر طے کردا اے۔ 
اوہدی حیاتی دا مقصد ہیر دا حصول اے تے اوہ ہیر دے ویاہ مگروں وی اپنے مقصد تے کاوش توں باز نہیں آندا سگوں اوکڑاں پار کردا منزل ول ٹردا رہندا اے تے جدوں اوہ ریاضت دا لمّا پینڈا کر کے ہیر اپنے مقصد نوں پا لیندا اے تے اوہدی حیاتی وی مُک جاندی اے۔ 
کیوں جے ایس توں اگلا سفر دوواں نے رَل کے کرنا سی جیہڑا دو الگ الگ وجوداں دیاں پنجریاں وچ رہ کے ممکن ای نہیں سی۔ 
اپنی ’’میں‘‘ نوں مار کے اپنے نفس دی چنگی طرح طہارت کر کے داستان دے ہیرو تے ہیروئن دی موت جیہڑی ظاہری طور تے فنا دِسدی اے بقا ول سفر اے، فانی توں ابدی دنیا دا سفر، جیہدے بارے اقبال آکھدے نیں ؂ تیرے آزاد بندوں کی نہ یہ دُنیا نہ وہ دُنیا یہاں مرنے کی پابندی وہاں جینے کی پابندی وارث شاہ حیاتی نوں مسلسل ارتقاء دا سفر آکھدا اے جیہڑا مرن توں مگروں وی جاری رہندا اے ایسے لئی سچے عاشق مرن توں نہیں ڈردے کیوں جے اوہ جاندے نیں جے ایہہ اک جگ توں دوجے جگ ول سفر اے۔ 
وارث شاہ مولانا روم دے فلسفے دے نیڑے نظری آؤندے نیں کیوں جے مولانا روم وی موت نوں فنا توں بقا ول سفر سمجھدے نیں۔ 
اپنے فلسفے دی تشریح کردیاں مولانا روم آکھدے نیں جیویں رب دی روح توں وِچھڑ کے میں پہلاں جمادی حالت وچ گیا جتھے میری روح ہوا دیاں ذرّیاں وانگ سی جیہڑے ایویں ایدھر اودھر بے مقصد اُڈدے رہندے نیں۔ 
فیر میں نباتی حالت وچ آیا جتھے کجھ تنظیم تے پھُلن پھلن دا عمل وی سی۔ 
فیر حیوانیت تے ایس توں مگروں انسانیت وَل آیا جے نچلے درجیاں وچ میری موت نہ ہوندی تے انج ترقی کر کے اُپر آونا اوکھا سی۔ 
ہن جدوں میں فنا توں بقا دے اصول دا جانو ہو گیاں تے فیر انسانی جسم دی موت توں کیوں ڈراں میرا جسم پہلیاں موتاں مگروں مسلسل کثافت توں لطافت ول ودھ رہیا اے تے جدوں ایہہ کثافت اُکّا مُک جاوے گی فیر کیہڑی حالت وچ ہوواں گا حالے ایہدا مینوں علم نہیں پر مینوں ایہہ ضرور یقین اے جے رب توں وِچھڑ کے جتھوں سفر شروع کیتا سی میں اوتھے ای اپڑاں گا۔ 
پیار تے عشق کوئی اختیاری فعل نہیں ایہہ انسان دی سرشت وچ شامل اے۔ 
بس ایس سُتّے جذبے نوں جگان لئی مجازی حسن دے لشکارے دی لوڑ ہوندی اے جیہڑا ایس جذبے نوں متحرک کر کے ایہنوں شعوری فعل بنا چھڈدا اے۔ 
قصہ سیف الملوک وچ بدیع الجمال دی فوٹو شہزادے دے اندر عشق دے طوفان نوں آمادۂ عمل کردی اے تے ہیر وچ ہیر دے حُسن دی دَس رانجھے نوں اوہدے ول کھِچدی اے۔ 
میاں محمد آکھدے نیں ظاہر دل بگلانی کارن قصہ عشق مجازوں اندر خانے خبراں دیسی فقراواں دے رازوں بُلھّے شاہ جِچر نہ عشق مجازی لاگے سوئی سیوے نہ بِن دھاگے دراصل مجاز تے حقیقت، حُسن تے عشق اک سکے دے دو پہلو نیں، ساری کائنات رب دے حُسن دا جلوہ اے۔ 
ویکھیا جاوے تے اِک ذات دی دو وچ ونڈ نال حسن تے عشق ظہور وچ آئے۔ 
مجاز تے حقیقت، حسن تے عشق وچکار محبت دا عمل دوطرفہ اے۔ 
دوویں اک دوجے ول کھِچدے نیں۔ 
مادی وجود دا پیکر رانجھا باراں ورھے چاکری تے مڑ جوگ لے کے اپنے نفس دیاں خواہشاں نوں سچے تے سُچے عشق دے تابع کردا اے۔ 
نفس نوں مار کے ای نظر حقیقت دی شکل ویکھن دے قابل ہوندی رانجھا اپنا چین تے بے فکری تج کے فقر دی راہ تے ٹردا اے تے ذات دی نفی کردا ہوئیا محبوب دی رضا نوں اپنی رضا بنا لیندا اے۔ 
ہیر‘‘ نوں روح تے قلبوت دا قصہ مَنّیے تے رانجھے نوں ہیر دے جان دی خبر سن کے اپنے کوچ دا پیغام وی لبھدا اے۔ 
ویکھیا جاوے تے ایہہ کہانی زمین توں آسمان، مادے توں روح تے بندے توں رب ول ٹردی اے۔ 
بندے دا ذہن ہمیشہ زمین توں آسمان ول رُخ رکھدا اے تے گل جا کے اوتھے مُکدی اے جتھے سمندر وچ سبھ شامل ہو کے ہک مک ہو جاندے نیں، تے کوئی قطرہ یاں لہر اپنا کوئی الگ وجود نہیں رکھدی۔ 
ماہر تعلیل نفسی لاکاں دے کہن موجب ہر مرد دے ذہن وچ اک مثالی عورت دی شبیہ ہوندی اے تے ہر زنانی دے ذہن وچ اک مثالی مرد دا خاکہ، جیہڑے کدی نہیں لبھدے بس بندہ ساری عمر اوہناں نوں آئیڈیل سمجھ کے اوہناں نوں لبھدا رہندا اے۔ 
وارث شاہ دی داستان وچ وی ہیر تے رانجھا مثالی عورت تے مرد نیں۔ 
ہیر اوہ مثالی عورت اے جیہڑی حُسن دا شاہکار ہون دے نال مثبت سوچ دی حامل اے۔ 
اوہ دلیر اے تے اپنے فیصلے آپ کرن دی جرأت رکھدی اے تے انج رانجھا محبت وچ ثابت قدمی دی علامت اے جیہڑا مردانہ وجاہت دا پیکر ہون دے نال نال نیکی تے بھلائی دی علامت اے۔ 
ہیر تے رانجھا پنجاب دے لوکاں دے اندر وسدے نیں۔ 
کیوں جے اوہ خیر، بھلائی تے محبت دی علامت نیں۔ 
ہیر دی داستان وی ہور علامتاں دے نال نال دراصل خیر تے شر دیاں قوتاں وچکار جنگ دی اک علامت اے۔ 
خیر دیاں قوتاں ہیر تے رانجھا نیں، جیہناں دی پوری حیاتی آئینے وانگ صاف تے شفاف اے۔ 
اوہناں نفس نوں سبھناں بشری کدورتاں تے قابو پا کے صیقل کر لیا اے۔ 
اوہناں دے ظاہر تے باطن، قول تے فعل وچ تضاد نہیں، ناں ای اوہ اپنے مقصد ولوں مونہہ موڑدے نیں۔ 
جد کہ باقی سبھناں کرداراں وچ ساہنوں خود غرضی، مطلب پرستی، فریب، حسد، مفاد تے منفی سوچ دا کوئی نہ کوئی انگ ضرور وکھالی دیندا اے۔ 
شر دیاں قوتاں وچ اخیر تیکر کوئی تبدیلی نہیں آندی۔ 
کیدو ہیر دے ویاہ تے وی اپنے من وچوں پلیتی نہیں کڈھدا۔ 
لگدا اے جے وارث شاہ خیر دیاں قدراں دی پالنا کیتی اے۔ 
اوہناں نوں ترقی دی اخیرلی پوڑھی تیکر اپڑایا اے۔ 
پر اخیر وچ ایہناں دوواں دی موت ایس گل ول وی اشارہ کر دی اے جے بدلدے سمے وچ اوس سانجھے ورتوں والے سماج وچ جتھے وکھو وکھ مذہباں نے وی بندیاں نوں نہ ونڈیا تے انسانیت دی لڑی وچ پرو کے رکھیا اوتھے محبت تے خیر دیاں قدراں دی موت آن آلے ویلے وچ بندیاں نوں مڑ ذات، قوم، خاندان، نسل، مذہب تے فرقے وچ ونڈ کے پھیتی پھیتی کر دے گی۔ 
جیہدا حال اج ترقی یافتہ دنیا دے علم تے شعور رکھن والے ذہناں دے تعصبات دی شکل وچ ویکھ رہے آں۔ 
تے مکدی گل ایہہ وے وارث شاہ ہیر دا قصہ لکھن دی صلاح دین آلے یار کون نیں۔ 
یاراں اساں نوں آن سوال کیتا عشق ہیر دا نواں بنائیے جی ایس پریم دی جھوک دا سبھ قِصّہ ڈھب سوہنے نال سنائیے جی نال عجب بہار دے شعر کر کے، رانجھے ہیر دا میل ملائیے جی یاراں نال مجالساں وچ بہہ کے مزا ہیر دے عِشق دا پائیے جی وارث شاہ نوں قصہ لکھن ول راغب کرن والے اوہدے یار باہر نہیں سگوں اوہدے اندر وسدے نیں۔ 
اوہدی نظر، اوہدی عقل، اوہدا وجدان، اوہدے خواب تے اوہدی فکر اوہنوں صلاح دِتی جے ہیر دے عشق دا نواں قصہ بنا۔ 
جیہڑا ظاہری دے نال باطنی معنی رکھدا ہووے۔ 
عشق کیہ اے؟ پریم دی جھوک دے کیہ تقاضے نیں؟ وارث نے دِلاں وچ کُھب جان والے شعراں راہیں ہیر تے رانجھا روح تے بدن دے ملاپ دی گل کیتی اے۔ 
حقیقت نوں مجاز دے رنگ وچ پیش کر کے تھاں تھاں اشارے وی دِتے تاں جے پڑھن والے کدھرے اوس منزل ول دھیان ای نہ کرن جیہدے لئی وارث شاہ اینے پاپڑ بیلے نیں۔ 
فیر اخیر وچ کرداراں دے علامتی روپ دَس کے اصل تک رسائی کرن دی راہ ہموار کیتی اے تے فیر وی نتیجے دا فیصلہ علم تے عقل رکھن والے پڑھن والیاں تے چھڈ دِتا اے۔ 
پرکھ شعر دی آپ کر لین شاعر گھوڑا پھیریا وچ نخاس دے میں پردیسی احمدشہباز خاورؔ سردار نے سراج دی شیو کر دیاں حماموں باہر جھاتی ماری تے اِک ادھکڑ جہی عمر دا اُچا لما بھارے جہے جُثے والا بندہ حمام اگے اپنی ای عمر جینا پرانا موٹر سائیکل کھلار کے اوہدے ول آرہا سی۔ 
اندر آ کے اپنی واری دی اڈیک وچ بیٹھے ہوئے تن چار بندیاں ول گوہ نال ویکھدے ہوئیاں سردارے نوں پچھیا، شیو کرانی سی، کوئی ٹائم ہے جے؟ سردار نے ’’آؤ جی بسم اللہ ٹائم ای ٹائم اے‘‘ آکھ کے اوہنوں سجے رکھے ہوئے لکڑ دے بنچ تے بیٹھن دا اشارہ کیتا تے شیو کراندے ہوئے سراج نوں آکھن لگا۔’’سنا 
فیر بھاؤ نکے دا کجھ کیتا ای یاں حالے او سراں ای کملیاں وانگوں تُریا پھر دااے۔‘‘ 
سراج نے آکھیا‘‘، اوہ کہڑی حالے ایہنی کالھ اے، پہلوں اپنے پیراں سر تے ہو جائے، فیر اوہدا وی کجھ سوچ لاں گے، حالے تے ساڈے تے ای بھار بنیا بیٹھا اے۔ 
سردار نے اوہدے مونہہ تے دوجی واری صابن لا کے استرے وچ نویں بلیڈ دا ادھا ٹوٹا اڑنگ دے ہوئے ہس کے آکھیا ’’سولہ آنے گل کیتی اے توں بھائی سراج، اُوہ میرے والا اُلّوروز چپ کر کے غلے چوں پیسے کڈھ کے لے جاندا اے جے میں ذرا جھڑکنا واں تے اوہدی ماں ایہہ آکھ کے میرے گل پے جاندی اے بھئی ہویا کیہ، ایہناں واسطے ای کمائی دے نیں ناں، منڈا کھنڈا اے حالے کیہڑا ایڈا سیانا ہو گیا اے، توں ہر ویلے ایہدے مگر ای پیا رہنا ایں کوڑھیا۔ 
میں بتھیرا سمجھانا واں بھئی کپتئیے بڈھئیے ستاراں سالاں دا ہو کے وی حالے اُوہ سیانا نئیں ہویا تے فیر کدوں ہونا ایں، ؤ کر لو گل، اگوں آکھ دی اے، توں چالھیاں سالاں دا ہو کے وی حالے سیانا نئیں ہویا اوہ وی تے تیرا پتر اے۔ 
ہن دسو بندہ کیہ گل کرے۔’’بنچ 
تے بیھٹے دوجے بندیاں نوں شیشے تھانیں ہسدیاں ویکھ کے اوہنے نویں آؤن والے بندے ول ویکھیا۔ 
اوہ کسے ڈوہنگی سوچ وچ ڈبیا ہویا سی، سراج ولوں ویہلا ہو کے اِک ہور بندے نوں اٹھ کے کرسی والے آؤندے ویکھ کے اوہنے آکھیا’’چاچا توں حالے منٹ کو کھلو، میں ایہہ بھائی ہوراں نوں فارغ کرلاں، نالے مینوں تیرے نال اک کم وی اے، اک ضروری مشورہ کرنا ایں‘‘ تے فیر اوس بندے نوں آکھن لگا ’’آؤ جی بسم اللہ‘‘۔ 
کرسی تے بٹھا کے اوہدے کُرتے دا کالر پٹھا کر کے گل وچ تولیا پا کے داڑھی نوں صابن لاندے ہوئے اوہنے اوہدے ول گوہ نال ویکھیا۔ 
پکی سڑک کنڈھے پنڈ دے نِکے جہے سٹاپ تے تِن چار سال توں حمام کھولی بیھٹے سردارے نوں اوہ بندہ کجھ اوپرا جیہا لگا۔ 
استرے وچ نویں بلیڈ دا ٹوٹا اڑنگ دے ہوئے آخر اوہنے پچھ ای لیا’’بھاجی کتھے رہندے او، ایس علاقے وچ اج تہانوں پہلی واری ویکھیا اے‘‘شیو کران والے نے اوازار جیئی آواز وچ آکھیا ’’راجہ صاحب میں بڑی کالھی وچ آں، تہاڈی مہربانی مینوں ذرا چھیتی فارغ کر دئیو، میں پہلوں ایں بڑا لیٹ ہو گیا واں۔‘‘ 
سردارے نے شرمندہ جیہا ہو کے آکھیا’’بسم اللہ جی، ہُنے شیو ہوئی لو‘‘ تے فیر جانے ول ویکھدے ہوئے آکھن لگا’’چاچا جانیا نہ تے توں پہلی گڈی دی مٹھیائی کھوائی سی، تے نہ ہن ای تیرا کوئی موڈ لگ دا اے، ویسے ماشاء اللہ گڈی چنگی اے نویں کڈھائی اے۔‘‘ 
’’باہر کھلوتے ہوئے اپنے نویں موٹر سائیکل ول ویکھدے ہوئے جانے نے آکھیا’’نویں تے نئیں، بس اینویں مہینہ کو چلی اے، بندہ لوڑوند سی ایس لئی ویچ گیا، باقی پُتر میں تیرے کولوں کوئی بھجیا ہویا واں توں میرے یار دا بچہ ایں، مٹھیایاں بڑیاں، جدوں جی کیتا کھالویں۔‘‘ 
سردار اوس بندے دی شیو کر کے پانی والا پھوارا مار کے نال اوہدا مونہہ صاف کرن لگا تے حمام چہ بیھٹے اِک ہور بندے نے شیو کران والے نوں گھبرائی ہوئی اُچی ساری اواز وچ آکھیا’’بھائی اوہ اِک کالا جیہا منڈا تیری موٹر سائیکل لے کے بھج گیا ای۔‘‘ 
شیو کران والا گھبرا کے کرسی توں اٹھ کے باہر ول بھجیا تے فیر اوہناں دے کول آکے رون ہاکا جہیا ہو کے آکھن لگا’’بھراؤ میری کوئی مدد کرو میں اک دکھی پر دیسی آں، گڈی وچ تیل مکن ای والا اے، اوہ بوہتی دور نئیں جا سکدی، جے اسیں اوہدا پچھا کرئیے تے اوہنوں پھڑ سکنے آں۔‘‘ 
اچانک جانے نے اپنی نویں گڈی اسٹارٹ کر کے اوہنوں آکھیا ’’آمیرے پچھے بیٹھ، اوہ بے غیرت بچ کے نئیں جا سکدا‘‘ سخر دوپہر وچ اوہدا پچھا کر دے کردے اوہناں نوں گڈی جاندی ہوئی نظر آرہی سی، جانے نے سپیڈ ہور ودھا دتی، فاصلہ گھٹ رہیا سی، پچھے بیھٹے ہوئے بندے نے ہوکا بھر دے ہوئے جیویں اپنے آپ نوں آکھیا’’ ربّ سوہنیا کرم کر دے اج تے مصیبت تے مصیبت پیندی جاندی اے۔‘‘ 
تے فیر جانے نوں آکھن لگا ’’میرا اِکو اِک پُتر اے تے اج اٹھواں دن ایں اوہنوں گواچیاں، میں اوہنوں لبھ لبھ کے پاگل ہوگیا واں، ایسے پریشانی وچ چابی وی موٹر سائیکل وچ لگی رہ گئی۔‘‘جانے 
نے اوہنوں تسلی دیندے ہویاں آکھیا ’’بھراوا فکر نہ کر، رب چنگیاں کرے گا۔‘‘ 
پکی توں کچی ول موڑ مڑ دیاں اوہناں ویکھیا، اگے جان والا موٹر سائیکل لما پا کے اوہنوں ہلا رہیا سی، جانے نے بڑے جوش وچ آکھیا’’لگدا اے تیل مک گیا اے‘‘ اوہ حالے دور ای سن کہ اوہنے موٹر سائیکل سدھا کر کے فیر نسانا شروع کردتا، پر تھوڑا جیہا اگے جا کے اِک چو رستے کول گڈی بند ہو گئی۔ 
اوہ اوہناں نوں لاگے آؤندیاں ویکھ کے موٹرسائیکل اوتھے ای سٹ کے گلی پیلی دے سنگھنے کماد دے وچ جا وڑھیا، اُوہ اپنی موٹر سائیکل پھڑ کے ترن لگا تے جانے نے اوہنوں روک دے ہوئے آکھیا۔ 
ٹھہر جا بھائی ایہنوں اینویں نئیں چھڈنا، ایتھے میرا بھتیجا تھانیدار لگا ہویا اے، توں کماد دے دوجے پاسیوں دی آ تے میں ایدھروں جانا واں، بچ کے کتھے جاوے گا۔ 
اوہ اوہنوں لبھدے لبھدے کماد دے وچکار جہے اپڑے تے باہر موٹر سائیکل اسٹارٹ ہون دی آواز آئی، اوہ دونویں بھج کے باہر آئے تے اوہ کالا جیہا منڈا جانے دی نویں موٹر سائیکل پکی ول بھجائی لئی جا رہیا سی۔ 
جانا رولا پاندا ہویا اوہدے مگر بھج دا بھج داجدوں پکی دے لاگے اپڑیا تے اوہنے بڑی تسلی نال لک نال لوہیٹی تیل نال بھری ہوئی موٹر سائیکل دی ٹیوب دا وال کھول کے تیل موٹر سائیکل دی ٹینکی وچ سٹیا تے گڈی اسٹارٹ کردتی۔ 
اوہدے بُلہاں تے نمی نمی مسکان سی، گڈی بڑی تیزی نال استاد بالے دی اوس ورکشاپ ول بھجی جا رہی سی۔ 
جتھے اوہدا بھتیجا نویں موٹر سائیکل دی نمبر پلیٹ بدل کے اوہنوں اڈیک رہیا سی۔ 
وگے کھوہ سیاست خالد حسین تھتھال بتیاں بجھدیاں بلدیاں رہندیاں اندر انھیر تے باہر وی انھیرا جھکھڑ جھلن نہیریاں وگن دھوڑو دھوڑ پڑانا اٹی جاون اکھاں تےکن تاں جے کوئی وی دیکھ نہ سکے سن نہ سکے پردے پچھے جو کجھ ہوندا پر۔۔۔۔۔ 
کاہدا پردہ کس تھیں اوہلا خالی ماہل گِڑے اولو آڈاں سک مسکے کتے دی بس تک تک تک تک توں وی سن تے میں وی سنناں جد کوئی ساہن اک دوجے ساہن نوں ڈھول جھمکڑی دے وچ سٹدا اچی اچی باں باں ہوندی یا فیر جد ایہناں دیاں لتاں کھوہ دے اندر لمکن لگدیاں فیر ایہہ لمیاں لمیاں جیبھاں کڈھ کے شوکن یا فیر جد کوئی کھلا کھلوتا کھوہ دے وچ ڈگ پیندا تے فیر سنہیاں وٹے رسے لے کے اپڑ پیندے تے کنڈھیاں اتے کھلی لوکائی سکے مونہاں پپڑی جمی سکھن مسکھنیاں جھولیاں لے کے انج ای کھڑی اڈیکے ماں بولی چاکلیٹی قُلفی میر تنہاؔ یوسفی ہاڑ دے مہینے دے مُکدے دِن سن۔ 
لُوسدی دوپہر دی لُونّبے دیندی، ٹھہری ہوئی ہوا وچ ساہ لینا وی اِک اوکھا کم گُلفام جیہنے بھیڑے جیہے صافے نال سِر تے مَتھا کجیا ہویا سی، قُلفیاں نال بھری ریڑھی لے کے شہروں نکلیا۔ 
پیراں تھلے تپے ہوئے لوہے ورگی سڑک دی تپش نال اوہدی کوہاٹی چپل دا پتلے ٹائر دا تَلا بھخدے ہوئے کولے ورگا ہویا ہویا سی۔ 
سِر اُتّے سوا نیزے تائیں آیا سُورج صافے دے وچوں وی اوہدا مغز اُبالے چاڑھن ڈیہا سی۔ 
شہر دیاں باہر لیاں گلیاں وچ اوہ سویر دا ٹاہراں مار دا تے وِکری نہ ہون اُتے اپنے لیکھاں دے نال نال لوکاں نوں وی چنگا مَنّدا بولدا ٹُری جا رہیا سی۔ 
ریڑھی وچ اَٹھ آنے، اِک روپئے تے دو روپئے دے مُل والیاں دے نال نال چاکلیٹ دی چاس والیاں پنج روپئے والیاں قُلفیاں دے وی دس کُو دانے ہے سن، جیہڑے تھلّے کر کے اِک وکھرے خانے وچ جویں لُکا کے دھرے ہوئے سن۔ 
بھانویں قُلفیاں ویچن لئی ایہہ ای ویلا ٹھیک تے ڈھکواں سی پر خورے کیہ گل سی، کوئی گاہک نئیں سی پے رہیا۔ 
اینی گرمی وچ دور دور تائیں بندہ تاں بندہ، کوئی کُتّا بِلّا وی نظر نئیں سی آرہیا۔ 
بڑا سوچ کے اوہنے ریڑھی دا مونہہ شہروں باہر بنائے اِک نویں کالج وَل کر دِتّا سی۔ 
ریڑھی تے قلفیاں دی مالک اِک آئس کریم کمپنی‘‘ سی۔ 
زمانہ پاسا مار کے اوہناں ویلیاں وچ آپہنچیا سی جتھے صدیاں توں ورتے جان والے لوک بولاں دی تھاں ست سمندر پار توں آئی اِک اُکّا اوبھڑ تے انجانی زبان دے لفظاں نے تھانے نوں پولیس اسٹیشن ، عدالتاں نوں کورٹس، مدرسے نوں سکول، دُعانوں پرئیر، مسجد نوں پرئیر روم، کتاب نوں بُک تے قُلفی نوں آئس کریم دا ناں دے دتا سی۔ 
اپنے منوں گلفام قُلفیاں ای ویچدا سی پر لوک اوہنوں ’’آئس کریم والے‘‘ کہہ کے بُلاندے تے اوہدے توں ’’آئس کریم‘‘ ای لیندے تے کھاندے سن۔ 
ایس مزدوری دے پنج روپے دیہاڑ تے وِکری وچوں روپئے پچھے دس پیسے لبھدے سن، اِنج اوہ مہینے دے ڈھائی کُو سو روپئے کما لیندا سی۔ 
گُلفام ٹُری جا رہیا سی۔ 
کالج اجے دور سی۔ 
ہوا نوں جویں موت ای پئی ہوئی سی، کوئی بُلّا کسے پاسیوں آؤندا ای نئیں سی پیا تے اوہ اپنے ’’مُلک‘‘ بارے سوچ رہیا سی جتھے ایہناں دِناں وچ ٹھنڈیاں ہوا واں دے مزے لین لئی دُنیا جہان دے لوک آؤندے رہندے سن۔ 
تے اوہ تے اوہدا دلبر خان ایہناں سیری چڑھے پروہنیاں دی خدمت کر کے دو پیسے کما لیندے سن۔ 
اوہناں زمانیاں وچ جدوں سردیاں آؤندیاں تے اوہدے ’’مُلک‘‘ وچ پہاڑ برفاں نال کجے جاندے تاں اوہدا پیو اپنے ٹبر نوں لے کے پنجاب‘‘ وَل آ جاندا جتھے کسے بھٹھے اُتے کم کر کے اوہ ڈنگ ٹپاندے۔ 
گھانی کرنی، تھوبے بنانے، سانچے وچ بھر بھر اٹّاں بنانیاں، گلفام ایس ہجرتی حیاتی وچوں لنگھدا لنگھدا جوان ہو گیا، اِک بھٹھے توں دوجے بھٹھے، اوتھوں ’’مُلک‘‘، اوتھوں پنجاب کوئی ہور بُھٹھا، چل سو چل۔ 
گلفام آپ دو پتراں دا پیو ہو گیا ہویا سی، اوہدے جیون تے ویلے دے دریا وچ اِک موڑ آگیا۔ 
فوجیاں نے مشقاں کرن لئی اوس بھٹھے کول آ ڈیرے لائے جتھے گلفام تے اوہدی بیوی کم لگے سن۔ 
اللہ دی کرنی، اِک دن انج دا آیا پئی گلفام فوجیاں دے لنگر وِچ روٹیاں پیا لاندا سی، اوہنوں روٹیاں لانا وی اِٹّاں بنان ورگا لگا۔ 
آٹے دی گھانی، تھوبے ورگا پیڑا، اخیر اوہو اگ جہدے وچوں لنگھ کے اٹّاں دی تھاں روٹیاں نکلدیاں سن۔ 
اوہ فوجیاں دے نال ای شہر آ گیا۔ 
بھٹھے دے ٹپری واس و سیب توں نکل کے چھاؤنی دی شہری رہتل وچ رَچن نال جیہڑی ہیٹھلی اُتے ہوئی اوہدے سِٹے وچ اوہدے منڈے پڑھ گئے تے اپنے آپ جوگے ہو کے اوہنوں چھڈ گئے۔ 
کوئی لاہور سی تے کوئی پشور کُڑیاں ویاہیاں گئیاں تے ہُن گلفام آپ سی تے اوہدے ایانیاں دی ماں سی جیہڑی ویلھی ہو کے جیون ساتھی دا ساتھ دین لئی گھٹ روٹی تے بوہتی بیماری دی مار کھا کھا اوڑک ساہ ہارن تائیں آ گئی سی۔ 
اوہدا دِل کیتا اوہ چاکلیٹ والی اِک قُلفی کڈھ کے کھاوے۔ 
تریہہ تے بُھکھ دو ویں اکٹھیاں آرلیاں سن، پر پنج روپے وی قُلفی؟ ساری دیہاڑی دی مزدوری برابر اِک قُلفی؟ اوہنے سوچیا کالج اپڑ کے پانی پیوے گا، پر چاکلیٹ دا سواد اوہدیاں سوچاں وچوں نکل کے اوہدی جیبھ تائیں آ گیا تے اوہنوں اوہ پہلی وار چیتے آئی جدوں اوہنے چاکلیٹ والی گولی چُوپی سی۔ 
پہلاں اوہ ایہہ سمجھیا سی کہ خورے سڑی ہوئی روٹی کُٹ کے یاں اوہدا بُورا رَلا کے ایہہ مِٹھی مِٹھی گولی بنائی گئی سی۔ 
اوہدے ایانے مٹھیاں چاکلیٹی گولیاں بڑے چاہ نال کھاندے سن۔ 
چاکلیٹ دا سواد مونہہ نوں لگا تاں کدی کدی اوہ دو پیسے خرچ کر کے ایہہ مِٹھی مِٹھی گولی کھان دی موج کرن لگ پیا۔ 
فیر چاکلیٹ، ٹافیاں توں قلفیاں تائیں اپڑ گئی تے آئس کریم بنان والیاں کمپنیاں وی قُلفیاں اُتے چاکلیٹ دی پان چاڑھ کے ویچن لگ پئیاں جیہناں نوں مُل لے کے اپنے ایانیاں نوں کھوانا گلفام لئی ذرا اوکھا کم سی، کدھرے پہلیاں تریخاں وچ، گرمیاں وچ اِک ادھی واری، نئیں تاں برف دے گولے یاں بوہت ہویا تاں دیسی قُلفیاں نال ای ایا نے پر چائے جاندے۔ 
بڑا ای اوکھا ہو کے چاکلیٹ والی قلفی جو گے پیسے بچا کے باغ وچ کلا بہہ کے ساری دُنیا توں لُکا کے، سواد لے لے کے اوہنے آپ جنی واری ایہہ قُلفی کھاہدی سی اوہدی گنتی کرن لئی ہتھ دیاں اُنگلاں وی بوہتیاں سی پر خورے کیوں، اوہنے جدوں وی ایہہ کم کیتا سی اوہنوں انج لگا سی جویں اوہ اپنے ایانیاں دی کوئی شے پیا چوری کردا ہووے۔ 
اودوں ایہہ قلفی اِک روپئے دی ہُندی سی تے اودوں اوہدی مہینے دی تنخواہ گھر دے سیاپیاں نوں وی پوری نئیں سی پیندی۔ 
کالج جیہدے ول گلفام نے پندھ ارنبھیا ہویا سی، شہروں چار پنج کلومیڑ دور ویرانے وچ سی۔ 
کالج تے شہر دے وچکار کوئی آبادی نئیں سی۔ 
اِک دو نکیاں نکیاں فیکٹریاں سن جینہاں دے مزدور اندر ای رہندے، سؤندے سن۔ 
کالج دے اوس ویرانے توں اگے ہور ویرانہ سی۔ 
اگلی وستی کوئی ویہہ پنجھی، کلومیٹر دی واٹ تے سی، ایس لئی کالج لئی نہ تے کوئی ہور گڈی آؤندی جاندی سی تے نہ ای سرکار نوں بس چلان دا خیال آیا سی۔ 
کدھرے کوئی ٹرک بُھل کے آجاندا تاں ڈرائیور دی مرضی ہُندی تاں ٹھیک، نئیں تاں مُنڈیاں دیاں گالھاں کھا کے ٹُری جاندا۔ 
سرکاری افسر کہندے سن ’’منڈے جوان جہان نیں، ٹُر کے یا سائیکلاں تے آ جا سکدے نیں‘‘ پر نسپل صاحب کہندے سن ’’ہجے کالج دی بلڈنگ لئی رقماں چاہی دیاں نیں، لیبارٹری بنانی ایں، لائبریری خالی پئی اے، ایس جوگے پیسے کِتھوں آؤون؟‘‘ تے منڈے کہندے سن’’سیال دی سویرے کالج جانا تے گرمیاں دی دوپہر کالجوں آؤونا کِسے عذاب توں گھٹ نئیں‘‘۔ 
گلفام سوچ رہیا سی پئی اوہ کالج اگے اپڑ کے اودوں تائیں کھلووے جدوں تائیں سارے منڈے گھر و گھری نہ ٹُر جان۔ 
اوہنوں آس لگی سی پئی بھخدی گرمی وچ اوہدی وِکری چنگی ہووے گی۔ 
ڈَھکی چڑھدیاں اوہ اِک وار فیر سوچ سمندر وچ ٹبیاں مارن لگ پیا۔ 
ویلے نے اوہدے پیو نوں، اوہنوں تے ہن اوہدے منڈیاں نوں وی ’’پکا پنجابی‘‘ کر دتا گلفام خورے لانگری دی نوکری چھڈ کے مڑ اپنے ’’مُلک‘‘ ول نکل جاندا پر اوتھے ڈھگیاں دے بھیڑ وچ گھاہ ولے جان والی گل ہو گئی سی۔ 
ڈیورنڈ لائن توں پار دے پختوناں نوں ’’ٹھیک‘‘ کرن لئی روسی فوجاں آوڑن دا سِٹا ایہہ نکلیا سی کہ گلفام دے علاقے وچ افغان مہاجر آوڑے سن۔ 
ایہناں پروہنیاں نے گولی، دستی بم، چھوٹیاں تے وڈیاں توپاں تے اخیر میزائلاں دے زور نال گلفام تے اوہدے ورگے دوجے بے وَس مقامی پختوناں دیاں زمیناں، مکان تے جنگل،ہر شے اپنے ہتھ کر لئی سی۔ 
پہاڑاں دیاں ٹیسیاں تے ڈھلاناں والے سدا بہار، صدیاں وچ ودھ کے جوان ہون والے اَن مُلّے جنگل، افغان مہاجراں دے کُہاڑے تے آرے اِنج صاف کر گئے سن جویں کدی ہے ای نئیں سن۔ 
مقامی آبادی پہلاں حکومت ول ویکھدی فیر’’اپنا آپ، آپی بچاؤ‘‘ دا نعرہ مار کے اوہ وی ہر شے لے کے میدان وچ آگئے۔ 
آنڈ گوانڈ دے اِک دو ہور مُلکاں وی اپنا نیوندرا آ پایا۔ 
ہولی ہولی ایہہ لڑائی مذہبی فساد دے رنگ رنگی گئی۔ 
غیرت مند پٹھان مہمانداری کردے کردے بے گھر ہو گئے تے ڈیورنڈ لائن نوں نہ منن والے بنے دا اُرلا پاسا پیو دادے دی جائیداد سمجھ کے پکے پکے ایتھے ای بہہ گئے، اکھے ’’خیبر دے درّے توں جہڑا وی ایدھر آیا اے ، کدی مُڑ کے واپس نئیں گیا‘‘ سو، عرب تنبو توں باہر تے اوہدا اونٹھ اندر بیٹھا موجاں پیا کردا سی۔ 
افغاناں دا کھہڑا چھڈ، وطناں نوں مُڑن لئی جنے چِر وچ روسیاں نے کُٹ کھاہدی، اوہنے چر وچ افغانستان نوں پنجاب تے سندھ دیاں روٹیاں دا سواد چنگا لگن لگ پیا پشور توں لہور تائیں جی ٹی روڈ تے لہور توں کراچی تائیں شاہراہ پاکستان،ہر تھاں افغان ٹرک دیس دیاں سڑکاں توڑ دے پھر دے سن۔ 
تھاں تھاں افغان لوگر ہوٹل، افغان قندھار ہوٹل، افغان ہرات ہوٹل کُھل گئے سن۔ 
ہر وڈے چھوٹے شہر وچ، افغان عیش کر رہے سن تے ایس سارے کارے دا نچوڑ ایہہ سی گلفام دے اوہ پہاڑ جینہاں نوں لوک جنت دا ٹوٹا تے اوہناں دیاں ندیاں نوں اکھ دے اتھرو توں ودھ پاک آکھدے سن اوہ بارود دی بو نال دوزخ ہو گئے سن۔ 
ندیاں دا پانی لہو نال رنگیا جارہیا سی تے رون ایس گل دا سی پئی مرن والے تے مارن والے اللہ تے رسول نوں منن والے تے پنج وقتی نمازی سن۔ 
گلفام نوں اپنے ایانے اپنے ’’مُلک‘‘ والے، اپنے مکان، زمین تے جنگل نالوں بوہتے مہنگے لگدے سن، ایس لئی اوہ ’’پکا پنجابی‘‘ ہو گیا سی۔ 
لانگری دی نوکری چھڈ کے اوہنے لکڑ دا ٹال پا لیا پر اوہدے وچ گھاٹا کھا کے اوہ سبزی منڈی ریڑھی لان لگ پیا۔ 
کم چنگا سی پر اوتھے لڑائی ہو گئی۔ 
گل ودھدی تاں خورے کدھر نِکل جاندی، اوہدے منڈیاں نے گلفام توں ریڑھی چھڈا دتی۔ 
تھوڑے دیہاڑے اوہ ویلھا رہیا فیر اوہنوں کسے نے آئس کریم دی ریڑھی دی نوکری دی دس پائی جیہدے وچ سبزی دی ریڑھی وانگوں پکے تھاں یا علاقے دی کوئی پابندی نئیں سی۔ 
کمپنی نے سبھ ریڑھیاں والیاں نوں علاقے ونڈے ہوئے سن جیہدے اندر اندر جدھر مرضی اے جاؤ، جنی مرضی اے وِکری کرو، اوہنے ایہہ نوکری کر لئی۔ 
گلفام ریڑھی لے کے کالج دے کول اپڑیا، منڈے سڑک ڈک کے کھلوتے نعرے تے آؤندیاں جاندیاں گڈیاں نوں وٹے پئے ماردے سن۔ 
ہویا ایہہ سی کہ بھر گرمیاں دے اوس دیہاڑے کالج وچ اک وادھا ہو گیا سی۔ 
خورے کیویں، کالج نوں پانی اپڑان والا نواں پائپ کدھریوں پاٹ گیا سی۔ 
کالج بس نہ ہون توں اَکّے تے ساری دیہاڑ دے تریہائے منڈیاں ہڑتال کر دتی تے کلاساں توں باہر آ گئے، اُستاداں بتھیرا سمجھایا پر اِک تاں موسم دی گرمی اُتوں جوان گرم خون تے سبھ توں ودھ پانی منگدے تَسّے ہوئے جثّے لے کے پنج کلومیڑ ٹُر کے شہر جانا۔ 
کالج دیاں باریاں دے شیشے وٹیاں نال چُور کر کے لَلکرے مار دا جلوس سڑک اُتے آ گیا۔ 
اینے منڈے ویکھ کے ایہو جیہے کسے ڈرائیور نے وی رُکن دی جرأت نہ کیتی جیہدی گڈی دے شیشے وچ وٹیاں دے مینہ نال تریڑاں پے گئیاں سن۔ 
گلفام دی ریڑھی ویکھ کے منڈے بھجے آئے۔اِک 
نے ریڑھی دا ڈھکن چُک دِتّا تے اِک دانا کڈھ کے کھان لگ پیا، فیر دوجا، فیر تیجااِک منٹ وی نہ لنگھیا تے منڈیاں دے بھانے ریڑھی دا مال مُک گیا۔ 
جویں منڈے ریڑھی وچوں قلفیاں لے لے ایدھر اودھر پئے نسدے سن، اوہدے توں گلفام نوں یقین ہو گیا پئی اوہنوں اِک رَتی پائی وی نئیں لبھنی۔اوہ 
بونتریا ہویا سوچن لگ پیا پئی کمپنی والیاں نوں کیہ دَسّے گا؟ مال دا ڈیڑھ دو سو روپیا کِتھوں بھرے گا؟ کیہ کرے گا؟ فیر اوہنوں خیال آیا پئی کل دے اخباراں وچ چھپ کے یاں اُنج کسے ہور طریقے نال ہڑتال دا پتا تاں لگ ای جانا ایں تے اوہدی ایہہ گل وی مَنی ای جانی ایں کہ ریڑھی منڈیاں نے لُٹ لئی اے۔ 
تریہائے قلفیاں نہ کھاندے تاں کیہہ کردے گلفام نے ریڑھی دا ڈھکن بند کیتا تے ذرا پرانہہ ہو کے فیر ڈھکن چک دتا۔ 
چاکلیٹ والیاں قلفیاں والا، ہیٹھلا، وکھرا خانہ کھول کے دو قلفیاں کڈھیاں،اِک قلفی کھبے ہتھ وچ، تے دوجی مزے لے لے کھان لگ پیا۔ 
کُوڑ کوٹ غلام فرید شوکت دینہہ ڈھلے اسیں ترے چار بندے اسٹیشن دے آون تے ریل گڈی توں لتھے تے جمال کوٹ دا پتا پُچھیا جتھے اساں ہک فوتگی تے جانا ہیسی۔اسٹیشن 
دے نیڑے پکی سڑک تے کھلوتے ہک ٹانگے اِچ بہہ گئے۔ 
پچھلی سیٹ تے دو ہوربندے وی بہہ گئے۔ 
کوئی ترے میلاں تے کوچوان نے اوہناں نوں آکھیا۔ 
’’بھائیا کُوڑ کوٹ آگیا جے‘‘ کوچوان دی گل سُن کے میں حیران جیہا ہو گیا تے کوچوان کولوں پُچھیا کہ ایہہ کیہو جیہا پنڈاے جیہڑا کُوڑ کوٹ دے ناں نال آباد اے۔ 
اوہنے دسیا کہ ’’کوئی ستر اسی ورھے پہلاں توں ای ایہہ وستی ایسے ناں نال سیہاپدی اے۔ 
ایس توں اگے مینوں کوئی پتا نہیں۔‘‘ 
تھوڑا پندھ اگے گئے تاں جمال کوٹ دا اڈہ آگیا تے کوچوان دے سمجھاون تے کچی سڑکے ٹُر پئے تے ادھے میل دی واٹ تے جمال کوٹ اپڑ گئے۔ 
نور احمد نمبردار دی پانڈ اِچ دو تن ویاہ متھے گئے سن۔ 
نیسانیڑے آون دی وجہوں رُستم خاں نمبردار نے کالُو مِراثی نوں اپنے ڈیرے تے بلوایا تے بہوں رُعب تے تڑھی نال آکھیا ’’دادا توں ساڈیاں دوواں دھراں دا سانجھا تے جدی پُشتی میر ایں۔ 
اسیں بھاویں برادری وجہوں سُکے سوڑے آں، اسی مربعیاں دا پنڈ اے، ادھے پنڈدا میں نمبردار آں تے دوجی ادھی پتی نور احمد ولے آوندی اے۔ 
بھوئیں ورتیون توں کجھ چِر پچھے توں ای ساڈی دُشمنی ٹُری آوندی اے۔ 
جمال خاں ساڈے وڈکے دے ناں تے ایہہ تھیہہ جمال کوٹ سدیندا اے۔اٹھاں 
داہاں دناں توں میری پتی دے کجھ گھراں وچ بالاں نوں پھُل ماتاں نکلی ہوئی اے تے چونہہ پنجاں دناں نوں نور احمددے ہک بھتریجے تے ہک بھنیوے دے ویاہ متھے گئے نیں۔ 
ڈھول ڈھمکے وجنے نیں تے گبھروآں نے جُھمراں بھنگڑے پانے تے ہلا گُلّا کرنا اے۔ 
تُوں جاننا ایں کہ ڈھول دی وج گج نال پھُل ماتاں آلے بالاں دے چھلیون دا خطرہ ہونا اے۔ 
ہُنے جا کے نور احمد تے اوہندے انگاں ساکاں نوں دس دے جے میری پانڈ اِچ ہِک بال وی چھیلج کے مر گیا تاں ہک بال دے بدلے اِچ ہِک گبھرو نوں گولیاں نال بھُن دیواں گا۔ 
چنگی گل اے جے اوہ ڈھول نہ وجاون نہیں تے نویں سِروں راند کُد پوے گی۔‘‘ 
مراثی‫ کالو رُستم خان دیاں کھرھویاں گلاں سُن کے نمو جھانا جیہا ہوکے نور احمد ولے ٹُر گیا۔ 
ڈیرے اِچ رکھے پیڑھے تے بہہ گیا تے نوکر دے راہیں نُور احمد نوں حویلی چوں بلوایا۔ 
جھٹ اک پچھوں نور احمد، اوہندا پُتر تے بھرا وی ڈیرے چ آ بیٹھے۔ 
کالو مراثی اوہناں تِناں نوں ڈیرے تے بیٹھے دوجے بندیاں توں اڈ لانبھے ہِک کوٹھے وچ لے کے بہہ گیا تے آکھیا نور احمد خاں، میری گل نوں تحمل نال سُنیا جے۔ 
میں سارے تھینہہ دا سانجھا فقیر آں۔ 
تہاڈے وڈکے آکھدے سن کہ جیہڑا بندہ میر، پیر تے دھی دھیائن دی قدر نیں کردا اوہنوں ساؤ تے راٹھ نہیں کہندے۔ 
تسیں دوویں دِھراں ہکے دادے پڑدادے دی پیڑھی جے۔ 
تسیں میری تے میری دوجی برادری دی عزت کردے او۔ 
تہانوں سدا دعاواں دینا ہاں پچھلے پندھراں ویہاں ورھیاں وچ کئی گبھرو قتل ہو چکے نیں تے تھینہہ اچ ہر ویلے افراتفری تے بد سلوکی گھنگرُو گھت کے نچدی رہندی اے۔ 
سچی گل اے ہُن تے اساں سبھناں میر عالماں نے ایہہ پکی نہچادھار لئی اے کہ ایتھوں اُچل جاوئیے تے کسے ہور پاسے جاوسئیے۔‘‘ 
کالو مِیر عالم دیاں اجہیاں گلاں سُن کے نور احمد ہوراں نوں اچمی جیہی لگ پئی تے نور احمد نے آکھیا دادا کالو کیہو جہیا یل وللّیاں ماردا پیا ایں۔کُھل 
کے گل کر بُجھارتاں نہ پا۔ 
اساں تینوں تے تیری برادری نوں پنڈ نہیں چھڈن دیونا۔‘‘ 
کالو ہوکا بھردیاں بولیا۔ 
’’اج مینوں رُستم خاں تے اوہندے بھراواں نے اپنے گھر سدوایا تے تہاڈے ولے بہوں دُکھیارا جیہا ہو کے سنیہا گھلیا اے پر شرط ایہہ ہے کہ تسیں کُھلے متھے میری گل نوں گَول کے پھیر جواب دیونا جے۔‘‘ 
نور احمد خاں ہوریں سوچیں پے گئے تے کجھ چر پچھوں آکھیا ’’دادا توں ساڈا ست پیڑھیا میر ایں ساڈے وڈیاں تے بزرگاں نال ہنڈیا ایں۔ 
اسیں تیری گل نوں پانی دیواں گے تے تیرا مان نہیں توڑاں گے۔ 
توں جو کجھ کہنا چاہنا ایں جھبدے کالو بولیا۔ 
’’اج مینوں رُستم خان تے اوہندے بھرانے اپنے گھر بلوا کے تہاڈے ول بہوں ہرکھ نال ایہہ سنیہا بھیجیا اے کہ اپنے بھاگ اودوں ای ہر گئے سن جدوں پندھراں ویہ ورھے پہلاں ہک پالے ماری گل تے لڑائی پے گئی تے دوواں پاسیوں ہک ہک بندہ قتل ہو گیا۔ 
پرچے ہوئے پھیر چل سو چل۔ 
ہونی نے ہُن تیکر اپنے تھینہہ اچ ڈیرے لا لئے۔ 
کئی بندے قتل ہو گئے تے چار پنج پھاہے وی لگے۔ 
آپاں ہکے دادے دی اولاد ہاسے۔شالا 
ہُن وی کسے سببوں ٹھلھ پے جاوے تاں بہوں چنگی گل اے۔ 
ساڈیاں ضداں تے کوڑیاں اناواں دی وجہوں تھینہہ اُجڑ گیا اے۔ 
آل دوالے دیاں وستیاں اِچ سانوں چنگیاں نظراں نال نہیں ویکھیا جاندا۔ 
ساڈے وڈکیاں دی کیتی کرتی تے ٹُھک ٹھوڑ گھٹے چ رُل گئی اے۔ 
کسے نوں ساڈے اُتے کوئی وساہ تے اعتبار نہیں رہیا اے۔ 
اساڈی کمائی دا گھنا حصہ تھانے کچہریاں تے وکیلاں دیاں فیساں وچ لگ جاندا اے۔ 
ہُن تے اسیں اپنے کمیاں دیاں اکھیاں وچ وی ہولے تے ہوچھے ہو گئے آں۔ 
اساڈی نویں نسل دے گبھرو وی بدمعاش تے غُنڈے اُچکے بن رہے نیں۔ 
پنڈ دا سکول وی اُجڑیا پیا اے۔ 
کوئی اُستاد ایتھے نہیں وڑدا تے اپنے تبادلہ کروا لیندا اے۔‘‘ 
رُستم خان ہوراں ولوں کالو مراثی دے مونہوں اجیہے وچار سُن کے نور احمد ہوریں ہکے بکے رہ گئے تے گُجھیاں سوچاں اچ رُجھ گئے۔اوہناں 
دے چہریاں نوں پڑھ کے کالو میر عالم نوں اپنا تیر نشانے تے لگیا جا پیا تے اوہنے پھیر گل رولی تے بولیا رُستم خاں ہوراں نے ایہہ وی آکھیا اے کہ تہانوں پتا اے کہ اوہناں دی پانڈ وچ زمینداراں تے کمیاں دے بالاں نوں پھُل ماتاں نکل پئی اے۔ 
تھینہہ دے ایانے بال اپنے سبھناں دے سانجھے نیں۔ 
رب کرے ایہناں بالاں چوں کل کلاں کوئی اجیہے سُپتر وی ہو جاون جیہڑے سالاں بدھیاں دُشمنیاں مُکا دیون تے مُڑ ہک واری ایہہ وستی امن تے سُکھاں نال وسن جوگ ہو جاوے۔ 
چونہہ پنجاں دناں نوں تُساں ویاہ متھے ہوئے نیں، ڈھول ڈھمکے ہوائی فائرنگ تے شُوکنیاں پٹاخے وی چلن گے۔ڈھولاں 
دی وج گج نال بیمار بچیاں دے چھلیون دا دھڑکو اے۔ 
ڈھول وجان توں بِنا وی شادی ہو سکدی اے۔ 
اسیں مِنّت کریندے آں کہ ساڈی عرضوئی اُتے وچار کرو تے ڈھول ڈھمکے دا آہر نہ کرو۔‘‘ 
حکمت تے سیانپ نال کیتیاں کالو مراثی دیاں گلاں نور احمد ہوراں دی رگ رگ وچ رچ گئیاں تے کالو نوں آکھیا ’’دادا تُوں ہُن جا۔ 
اسیں دھمّی تینوں صلاح صپّا کر کے دسّاں نور احمد نمبردار نے راتیں اپنے رشتے داراں نال وی کالو مراثی راہیں رُستم ہوراں ولوں گھلے سنیہے نوں گولیا تے پرکھیا۔ 
سیانے کہندے نیں کہ نیک نیتی نال کیتی گل نال کجھ کوڑ وی ملا دتا جاوے تاں رب سچا بھرم رکھدا ے۔ 
فجر دی نماز پڑھ کے نور احمد نے کالو میر عالم نوں ڈیرے تے بُلوایا تے آکھیا ’’دادا ہُنے جا کے رُستم خاں نوں دس دے کہ اساں ویاہ دیاں گنڈھاں چڑھا دتیاں نیں۔جدوں 
بال بچے پھُل ماتاں توں گھُل گئے تاں پھیر نویں سروں ویاہ دے دن متھاں گے۔ 
نالے جے تسیں بُرا نہ مناؤ تاں اسیں سارے بیمار بالاں نوں ویکھنا چاہنے آں کیونجو اوہناں بالاں چ بوہتے پگڑیوں یا گھگریوں ساڈ ے لگدے لیندے نیں پر سانوں ایہہ پک جمایا جاوے کہ جے اسیں بیمار بچے نوں پُچھن آوئیے تاں ساڈے نال کوئی ہب تھب نہ ہووے۔ 
ہک ہور وی گل اے کہ جے رُستم خاں ہوراں دے دلاں وچ ایہہ جھورا پُنگر پیا اے کہ شالا کوئی اجیہا سُپتر وی ہووے جیہڑاورھیاں دے وَیر مُکا دیوے تے بھائی چارے دیاں لیہاں اُتے ٹور دیوے تاں اسیں رستم ہوراں دی ایس سدّھر دا مُل پاواں گے۔ 
مُکدی گل اے کہ اگلے مہینے قتل دے مقدمے اچ صُلح دا بیان دے دیواں گے۔ 
نور احمد ولوں گھلے سنیہے نوں سُن کے رُستم خاں تے اوہندے بھرابھیتجے حیران ہو گئے کہ اساں کیہو جیہا سنیہا گھلیا تے اگوں کیہو جیہا جواب آیا ہے۔ 
اوڑک اوہناں دے دل پسیج گئے تے اوسے رات عشاء ویلے کول رُستم خاں ہوریں اٹھ داہ بندے زنانیاں نال نور احمد دے گھر اپڑ گئے۔ 
ہک دوجے نوں جپھیاں پائیاں تے ڈھاہِیں مار کے روون لگ نور احمد نے واہ وا آدربھا کیتی۔ 
کجھ چِر پچھوں نور احمد ہوریں کجھ بندیاں تے زنانیاں نوں نال رلا کے بیمار بالاں دے گھراں وچ گئے۔پُرانے 
وَیر تے کرودھ پیار محبت اچ بدلیج گئے۔ 
آسے پاسے دے پنڈاں دے وسنیکاں نے آن کے اوہناں نوں صُلح پاروں ڈھیر مبارکاں دتیاں۔ 
اوہناں دی صُلح نوں پکیاں کرن لئی سجناں مِتراں تے دوجی برادری راہیں نور احمد دے پُتر تے دھی دے رُستم خاں دے پُتر تے دِھی نال رشتے مِتھ دتے گئے تے پہلاں دیاں پئیاں گنڈھاں تے اکٹھیاں شادیاں کرن دا سُہانج کیتا گیا۔اوس 
ویلے ایہہ جاپدا ہے سی کہ سارے جگ دیاں خشیاں تے رب دے رحماں دا مُہاڑ جمال کوٹ ولے ہو گیا اے۔ 
سبھ توں پہلاں ہکے دہاڑے نور احمد رستم خاں دے پُتراں دیاں جنجاں چڑھیاں۔ 
دیگر ویلے ڈولیاں ٹُریاں۔ 
اُٹھاں تے گھوڑیاں تے سوار براتیاں نے جمال کوٹ دے آل دوالے چکر کڈھیا تے جس ویلے ڈھولاں دی گڑگج اچ تھینہہ ولے مُڑے تاں کالو میر عالم اپنی برادری دے کجھ بندیاں نوں نال رلاکے ساہمنے آن کھلوتا تے جانجیاں نوں رُکن دا اشارہ کیتا۔ 
سبھناں توں اگے نور احمد تے رُستم خاں ہیسن۔ 
کالو میر اُچے بلارے نال بولیا ’’تہانوں صُلح دی تے شادیاں دی مبارک ہووے۔ 
شالاں تہاڈے دھیاں پُتر خوشیاں نال وسن تے ودھن پھُلن۔ 
دُدھیں نہاون تے پُتریں کھیڈن۔ 
اللہ کرے ایہہ جمال کوٹ سدا ہسدا وسدا رہوے۔ 
میں اج سبھناں پربھاں تے سجناں مِتراں دے رو برو ہک ویروا کڈھنا چاہنا تے شابش وی دینا ہاں۔ 
تساں دوواں دِھراں میرا بھرم تے مان رکھیا۔ 
پہلاں تے رُستم خاں کولوں پُچھاں گا تے پھیر نوراحمد کولوں۔‘‘ 
رستم خاں اج توں کوئی ہِک مہینہ پہلاں مینوں کیہ سنیہا دے کے نوراحمد ولے بھیجیا ہیسی؟ کالو نے پُچھیا۔ 
رُستم خاں نے اکھیاں نیویاں کر لئیاں تے آکھیا دادا کالو ایس خوشی دے موقعے تے پرانے کھدو اُدھیڑن داکیہ فیدا اے۔ 
ساری گل وات دا تینوں پتا اے۔‘‘ 
پھیر کالو نے نور احمدولے رُخ کر کے پُچھیا تاں اوہنے ساری گل ویروے نال دس چھوڑی تے پھِر رُستم خان نے وی الفوں یے تائیں سارا وَلدا سُنا دتا۔سبھناں 
دے چہریاں تے تریلیاں آ گئیاں تے کالو مراثی دے کیتے ڈرامے تے چنگیائی دی پاروں گھوڑیاں توں لہہ پئے تے کالو نوں جپھیاں پا کے شابشاں دیون لگ پئے کہ اوہنے اُجڑیاں ہویاں نوں پھیر وسا دتا۔ 
آخر اچ کالو بولیا تسیں سارے ڈھیر پیارے پربھ جے۔ 
تہاڈے کھرھوے سنیہاں وچ میں حکمت تے سیانپ دے کُوڑ دی مصری رلائی تاں جے تہاڈیاں دشمنیاں مُک جاون۔ 
رب سوہنے نے میری نیت نوں بھاگ لایا تے میری لاج رکھی۔ 
تہاڈی صلح ہو گئی تے رشتے داریاں توڑ پُگیاں۔ 
تہاڈا جدی مِیر آں تے اج میں تہاڈے کولوں دان لین دا حقدار ہاں۔‘‘ 
اوتھے ای کھلوتیاں ہویاں نوراحمد تے رُستم خاں نے اپنے ذاتی رقبے وچوں پنج پنج کلے بھوئیں دان کرن دا اعلان کر دتا جتھے کالو مراثی تے اوہندی برادری نے وسوں کر لئی تے اپنی وستی دا ناں کُوڑ کوٹ رکھ دتا۔ 
غلام مصطفی بسمل لشکدی ہوئی تکِھی چُھری اوہنے اپنی گھنڈی اُتے رکھی تے پورے ٹِل نال پھیر دتی۔ 
اُبلدی ہوئی تتی رت دیاں تتیریاں اوہدے سریر نوں بھیوں گئیاں رَت دے سیک نوں محسوسدیاں ہویاں لہودی بک نوں بُلھاں نال چُھمہا دِتا رَت دا سواد اوس نے پہلی وار چکھیا تے انھاہاساہسا رَت بھِنی چُھری لے کے اوہ تھانے پجااپنے قتل دی ایف آئی آر کٹوان واسطے تھانیدار دا ترلا ماریا۔اوہ 
اپنے آپ نوں اپنا قاتل آکھ رہیا سی ۔تھانیدار 
نے پاگل جاندیاں سنتری کولوں دھکے مروا کے بنے کڈھا دتا۔ 
اوہنے اپنی لوتھ نوں ہنجوآں دا غسل دتا تے چٹے کفن وچ لھویٹ کے اپنی ہتھیں ویڑھے وچ کھودی ہوئی قبر وچ دفنا دتا تے ہن قُلاں اُتے آپے اپنی فاتحہ خوانی کر رہیا سی۔ 
ایس عذاب نوں اوہ پچھلیاں کئی راتاں توں بھوگ رہیاسی۔ 
اوہ مہاندریاں دے گواچن دی تھاں اپنی ہوند دی آگہی دا عذاب ہنڈا رہیا سی۔ 
اوہ اک کہانی کار سی تے اپنیاں کہانیاں دے پاتراں دے دُکھاں سُکھاں وچ جیوندا سی۔ 
اوہناں دے عذاب ویکھ کے بے وسا ہو جاندا تے کچی رُت دے سارے عذاب اپنے ہڈاں اُتے جھلدا۔ 
جدوں کتے اکلاپے دے سپ کُنڈلی مار کے اوہدیاں ناڑاں وچ بہہ جاندے اوہ گھر دے پچھواڑے بوڑھ دے رُکھ دی سنگھنی چھاں ہیٹھاں بہہ جانداتے لگراں اُتے بیٹھے جنوراں دیاں گلاں سُندا رہندا۔ 
چرت دی گل ایہہ سی جے اوہناں دی بولی نُوں اوہ سیہاندا سی تے جنور وی اوہدی ہر رمزتے سینتر دے جانوسن۔ 
بعضے ویلے اوہ بوہے دی مہاٹھ تے ٹنگی بتی دی لرز دی تے کنبدی لو نوں ویکھدا تے اوہدے رنگ گنن لگ پیندا۔ 
نارنجی، پیلا ،چٹا تے مٹیالا رنگ اک دوجے تے کاٹھی پاؤندے اوڑک دِتا رنگ اوہدے پیراں دا چھالا تے اکھاں دا ہنجو بن جاندا۔ 
اصل وچ اوہدی حیرت دا نقطہ دلچسپی دا مرکز تے ایس دا مہاڑ اوس کملی ول سی جیہڑی بوڑھ دے رُکھ ہیٹھاں جلھی پاؤندی سی۔ 
اوہنوں جھلی دے رُوپ وچ اک کہانی لبھ رہی سی۔ 
اُنج تے کائنات دے ذرے ذرے وچ کہانیاں لُکیاں ہوئیاں نیں جیہڑیاں صدیاں توں بُنیاں جا رہیاں نیں۔ 
کدے کہانی کار ایس نوں بُندے نیں تے کدے ایہہ ویلے نوں بندی اے۔ 
ققنس وانگ اپنی اگ وچ سٹرکے نواں جنم دیندی اے۔ 
کپڑے وانگوں ریشم بنن تے مکڑی وانگوں جالا اُنن دا عمل وی کہانی بُنن والا اے۔ 
اوہ وی کہانی بُنن دے عمل وچوں لنگھ رہیا سی پر ہُن اوہ آپ اک کہانی بن دا جا رہیا سی ۔ 
کہانی کیہ ہوندی اے ۔۔۔۔۔۔۔۔۔؟ 
کوِیں بُنی دی اے۔۔۔۔۔۔۔۔۔؟ 
ایہدے بُنن دے عمل وچ کہیڑے کہیڑے پڑا آوندے نیں ؟ تہذیبی عوامل کیہ نیں۔۔۔۔۔۔۔۔۔؟ 
تہذیبی حسن کیہ اے۔۔۔۔۔۔۔۔۔؟ 
ایہدے لکھن دا کارن کیہ اے۔۔۔۔۔۔۔۔۔؟ 
کیہ ایہہ ساہ لیندی حیاتی دے دُکھاں، غمیاں نوں ہی پیش کر دی اے یاں کسے خاص فلسفے دی دس پاؤندی اے؟ کیہ ایہہ حیاتی دیاں گنجھلدار بُجھارتاں نوں سلجھاون وچ مدد دیندی اے ؟ کیہ ایہہ باطن دے اظہار تے بنے دے انتشار نوں اپنی سوچ دے کھیس دیاں پڑیاں گِنن وچ رلکدی اے۔کیہ 
بیانیا ڈھنگ ایس دی اُساری لئی نینہاں دا کم دیندااے یاں سینتر تے استعارا ایس دے مُکھ مہاندرے دیاں لیکاں نوں اگھیڑ دے نیں؟ کیہ کہانی پن دے بنیادی جُز ایس دی ترتیب تے تہذیب نوں نکھار دے کے اجتماعی خوشیاں تے کرباں نوں تخلیقی تجربہ بناؤندے نیں؟ ایہناں سوالاں دے اوہدے کول پر تاوے موجود سن ۔اوہ 
کہانی تے فنی حُسن اوہدے مدارج، فنی کُل یاں فنی وحدت ،بیانن ڈھنگ دا سہپن ،ایہدے ہیجان،اضطراب، چٹمنی تے چونکا دین والے عمل تے کہانی دی اٹکل دا جانو سی پر کملی دی کہانی دا سرا اوہدے ہتھ نہیں سی آرہیا۔ 
سوا نیزے تے چمکدے سورج نُوں اچن چیت کسے نے بُکل دی جھراٹ مار کے کھوہ لیا ہووے ہوسکدا اے اوہ آپ ای بدلاں دی لُکن میٹی وچ کھڈارُو بن کے رلتی ہو گیا ہووے چارچفیرے رولا پے گیا۔ 
’’سورج نُوں گرہن لگ گیا اے۔ 
سُورج گرہن ،سورج سوانیاں نے جاتکاں نُوں دھرو کے گھراں وچ واڑ لیا۔ 
اوہ دُھپاں چھاواں توں انجان بوڑھ ہیٹھاں چونکڑی مارکے بیٹھی مٹی اُتے ٹھیکری نال لیکاں واہندی رہی۔ 
’’کلمہ شہادت‘‘ فضا وچ کافور دی مہک رچ وس گئی۔ 
اوہنے اُبھڑواہے نعراماریا ’’مٹی نے مٹی وچ رل کے اوڑک نُوں مٹ جانا بجھواں نوں کُھلھ مل گئی ،مٹی مٹی توں نابر ہوگئی ۔۔۔‘‘ 
اوہ جلھی پاؤن لگی۔ 
’’شدین‘‘ جنازے دے رلتی اوس توں کنی کتراکے لنگھ گئے قبرستان اپڑے تاں اک دوجے دا مونہہ ویہندے رہ گئے۔ 
اوہ بڈ یڈرے بڈیڈرے کدے رڑے میدان ول تے کدے میت والی الانی منجی نوں ویکھی جان۔رتا 
سُرتاں تگڑائی پھڑی تاں چاہنگراں مار دے پشانہ نوں نٹھے اگوں جیوندے مُردے اوہناں دے سواگت واسطے اگانہہ ودھے تاں خوف پاروں اوہناں دے آنے اڈے رہ گئے۔ 
’’چھم ۔۔۔۔۔۔چھم 
۔۔۔۔۔۔ڈھم۔۔۔۔۔۔ڈھم۔۔۔۔۔۔‘‘ 
چھینے وجن ، چمٹے کھڑکن تے ڈھولاں دا شور نیڑے ہونداگیا۔ 
اوہدی جلھی مُکی تاں دولے شاہ دے چوہے اوہدے چار چفیرے ڈھول دی تھاپ تے بھنگڑا ا پئے پاؤن ۔ 
’’کُھسرے تے دولے شاہ دے چوہے۔کنی 
کھلھ اے ایہناں نوں نہ روک نہ ٹوک جیہڑے گھرچاہون جا وڑن۔ 
اوہناں دڑ دڑانا ہی اجازت نامہ ہے۔ 
کملی نے ساوی چدر اپنے دوالے گُھٹ لئی، کون اے توں ؟ ڈھول دی تھاپ اُبھری ’’میں مٹی آں دھرتی دی مہک، اُداس چڑیاں دازخمی گون، اُجڑیاں باگاں وچ بونٹلی کوئل دی کوک ،سُکے دریاواں دی ہوک تے سمے دی چیک ۔۔۔۔۔۔قلبوت 
۔۔۔مٹی 
۔۔۔۔۔۔پیڑاں 
دا بھار تے رب ۔۔۔۔۔۔رب 
ای رب ۔۔۔۔۔۔‘‘ 
اوہ جپ تپ وچ لگ گئی۔ 
اکو ڑِکی ڈھولاں دا شور اُچا ہوگیا۔ 
جاتک رُکھ تے پنچھی کنبن لگ پئے۔دھرتی 
دی چیک انھے ہاسیاں وچ دب گئی۔ 
قبرستان توں بڈیڈریے لوک پچھلے پیریں پرتے تاں بوڑھ دے رُکھ ہیٹھاں لہووچ بھجی کملی دے جثے تے مکھیاں بِھن بِھن کر رہیا ں سن تے بھوئیں اُتے کھِلر ے منکے وین پاؤندے پئے سن ۔ 
کہانی کار نے کملی دے عذاب نوں اپنی ذات تے وارد کیتا اوہنے دولے شاہ دے چوہیاں دی کُڑ کُڑ ڈٹھی سی تے ہن کملی دے قتل دی ایف آئی آر کٹوان واسطے تھانے اپڑ گیا ۔ایس 
وار تھانیدار نے اوہنوں سر توں پیراں تیکر ہن نیجھ نال ڈٹھا۔ 
اوہدے سکھنے پیلے ہتھاں نوں ویکھیا تے میز اُتے پئی سیٹی نوں بُلھاں نال لیا۔ 
پل گھڑی وچ سنتریاں تیلا جُثے والے کہانی کار دیاں مشکاں کس دتیاں۔ 
انھیرکوٹھڑی وچ مقدمے دی کاروائی کیتی گئی چونکاں وچ پھٹن والے بمباں دی ات گردی پاروں ہون والے ویہہ پنجھی قتل اوس نوں پھاہے لوان واسطے کافی سن۔ 
گھر دے ویڑھے وچوں اوہدی لاش سرکاری قبرستان اپڑ چکی سی۔ 
اوہ ہُن وی اپنی لاش نوں قبروچوں کڈھ کے روز راتیں بوڑھ دے رُکھ ہیٹھاں بیٹھا رہندا اے تاں جے کملی دے دُکھاں دا بھار ہولا کر سکے پر ہُن کملی اڈول اوہدے ساویں بہہ کے اوہدے دُکھاں تے وین پاؤندی اے جویں اوہ اوہدی کہانی دا سر لبھ رہی ہووے۔ 
کسے میگزین وچ اوس دی ایڈوٹائزمنٹ پڑھ کے میں اوس توں اپوائٹمنٹ لے لئی۔ 
مِتھے سمیں مطابق شام نوں اوس دے گھر پہنچ گئی۔ 
اوس نے بوہا کھولیا تے بناوٹی جیہی مسکان میرے ول سُٹی۔ 
اوس دے مسکراون دے ڈھنگ توں میں اندازاہ نہ لگا سکی کہ اوہ مینوں دیکھ دے خوش ہوئی ہے جاں ناراض۔ 
ہولی ہولی قدم رکھدی ہوئی میں اوس دے سٹنگ روم وچ چلی گئی۔ 
بہت ہی سلیقے نال سجایا ہویا کمرہ سی۔ 
کندھاں تے دو وڈیاں وڈیاں پینٹنیگز ٹنگیاں ہویاں، گوڑھے بھورے رنگ دا فرنیچر اتے اوسے رنگ دا وال پیپر، ٹی وی، ریڈیو تے ہور اُرانہہ پرانہہ۔ 
روم کسے رئیس دا ڈائنگ روم جاپدا سی۔ 
کالے رنگ دا سوٹ وال گھنگرالے کیتے ہوئے۔ 
بناوٹی گہنیاں نال کیتا ہار سنگار تے ضرورت توں زیادہ کیتا ہویا میک اپ۔ 
اوہ کوئی پینٹنگ ہی لگ رہی سی، جس نوں چترکار نے ہر رنگ ورت کے سجایا ہویا ہووے۔ 
دسو تہاڈی کیہہ خدمت کراں ؟ اوہ میری ساہمنی کرسی تے بیٹھدی ہوئی بولی۔ 
میں تہانوں دسیا سی ٹیلی فون تے تسیں کہیا سی گھر آجاواں۔۔۔ 
میں ہولی ہولی لفظ اکٹھے کیتے۔ 
ہاں۔۔۔۔ 
میں پہلاں سوچیا سی کتے توں لیزبین ایں۔۔ 
پر پھیر پتہ لگیا کہ نہیں ملاقات دا مقصد کوئی ہور ہے۔ 
نالے مینوں تسیں تسیں کر کے نہ بلا۔ 
توں کہیں گی تاں زیادہ قریب لگنا ایں ۔ 
اوس نے پیر اکٹھے کر لئے۔ 
جی ہاں۔۔۔۔ 
میری کتاب چھپ رہی ہے۔۔۔۔ 
جس وچ میں تہاڈی، سوری تیری کہانی دینا چاہندی ہاں۔۔۔۔ 
میں اوس نوں دوجی وار اپنا مقصد دسیا۔ 
میری کہانی؟ کتاب وچ ؟ کوئی نواں مضمون تاں ہاں نہیں میں۔ 
دنیا دی تاریخ ویسواواں دے افسانیاں نال بھری پئی ہے۔ 
پھیر توں ایہی مضمون کیوں چنیا؟ اوس نے وکیلاں وانگ جراء کیتی۔ 
میں کسے وی ویسوا دی نہیں سگوں اک عورت دی کہانی لکھنا چاہوندی ہاں تے عورت سبھ کجھ ہے۔۔۔ 
ماں ۔۔۔ 
بیٹی۔۔۔ 
بھین ۔۔۔ 
بیوی۔۔۔۔ 
معشوق تے ویسوا وی۔۔۔ 
سبھ توں گندہ اے ایہہ عورت دا ۔۔۔ 
جو توں کہانی لئی چنیا اے۔ 
ایس کہانی توں بغیر کیہ تیری کتاب پوری نہیں ہوندی؟ کیہ لکھیں گی، ایہی نہ کہ میں کیہ کرنی ہاں۔۔۔ 
میرے گاہک کون کون نیں۔۔۔۔ 
میں کوٹھے تے کداں پہنچی تے کیویں میں لوکاں نوں لٹنی ہاں۔۔۔؟ 
کیہ نویں گل ہے۔۔۔؟ 
کوئی ہور کہانی لبھ۔۔۔ 
طوائف بکواس اے۔۔۔ 
اوہ اچانک گرم ہو گئی۔ 
ہندو دھرم دے مطابق، جدوں کالی ماتا دی مورتی بنائی جاندی ہے تاں اوس دے وچ ویسوا دے کوٹھے دی دہلیز دی مٹی وی ورتی جاندی ہے۔ 
ورنہ اوہ مورت مکمل نہیں ہوندی۔ 
ہور وی کہانیاں نیں میری کتاب وچ۔۔۔ 
سبھ عورتاں بارے ہی نیں پر تیرے بغیر میری کتاب مکمل نہیں ہونی۔ 
لنگڑی جیہی رہے گی۔ 
میں ترک رکھیا۔ 
میں ویکھیا میری گل سن کے اوس نے اکھاں جھکا لئیاں۔ 
اوس دے چہرے تے جو چڑ چڑاپن سی اوہ غائب ہو گیا تے اوس نے اک ہوکا لیا۔ 
کجھ کھان پین دا شوق رکھدی ایں۔۔۔؟ 
اوس نے ساہمنی میزتوں سگریٹاں دی ڈبی چکی۔ 
نو تھینکیو۔۔۔ 
میں سر ہلایا۔ 
اوس نے سگریٹ سلگائی تے دھوئیں دا پھہارا مونہہ چوں کڈھیا۔ 
کافی دیر اوہ سوچدی رہی۔ 
پھیر بانہاں کھول کے پورے زور نال انگڑائی لئی۔ 
کتھوں شروع کراں ؟ اوس نے اچانک پچھیا۔ 
جتھوں یاد تیرا ساتھ دیندی ہے ۔ 
میں جواب دتا۔ 
ہوں۔۔۔ 
اوس نے لما ہنگورا بھریا۔ 
میں پاکستان وچ پیدا ہوئی سی میری ماں نسیم بانو علاقے دے مقبول گائیکا سی۔ 
اوہ لکھن وال ورگے چھوٹے جیہے پنڈ وچ رہندی سی۔ 
لوکاں دے ویاہ شادی دے مجرے کردی ہوندی سی تے میرا باپ اکو ویلے تن تن بیویاں رکھدا سی۔ 
خاندانی کنجر سی اوہ۔ 
میری ماں نوں عشق دے چکر وچ پھسا کے گھروں بھجا لیایا تے پھیر اوس نوں پٹھے راہ پا دتا۔ 
اوہ اکثر اوس نوں کنجری کہہ کے مخاطب کردا ہوندا۔ 
شراب پی کے امی نوں مار دا کٹدا تے پیسے کھوہ کے لے جاندا۔ 
پر امی نے عشق کیتا سی تاں بس عشق ہی کیتا سی۔ 
اوہ اوس دی مار کٹ کھاندی پر اوس دے پیر نہ چھڈ دی۔ 
آکھدی تیرے قدماں وچ ہی جان دینی ہے پر تیرے توں جدا نہیں ہونا۔ 
اوہناں دا ایہہ ڈرامہ میں ہر روز ویکھدی۔ 
میری ماں نے میری تعلیم دا انتظام لہور وچ کیتا ہویا سی۔ 
میں ہوسٹل وچ رہندی سی۔ 
تے ماں مینوں گھر گھٹ ہی بلاوندی سی۔ 
بڑی محتاط سی اوہ میرے متعلق۔ 
شائد اوس نوں ڈر سی کتے اوس دی زندگی دے سائے میرے زندگی تے نہ پے جان۔ 
اوہ میری شادی ہوئی ویکھنا چاہندی وی۔ 
میرا گھر وسیا ویکھنا چاہندی سی، جیویں ہر ماں ویکھنا چاہوندی اے۔ 
توں بور تے نہیں ہورہی۔ 
اوہ اچانک رکی۔ 
نہیں میں جواب دتا، میں ویکھیا اوس دے چہرے تے اداسی چھا گئی سی۔ 
جے توں بُرا نہ مناویں تاں میں تھوڑی وائن لے لواں ؟ اوس نے جیویں اجازت منگی۔ 
مینوں کوئی اعتراض نہیں میں ہلکا جیہا مسکرائی۔ 
اوہ اٹھی تے وائن دی پوری بوتل تے گلاس لے آئی۔اوس 
نے گلاس وائن دا بھریا تے چار گھٹ اکٹھے ہی بھر گئی۔ 
دراصل جے میں پیواں نہ تاں زیادہ گلاں نہیں کرسکدی۔ 
بہت چھیتی تھک جانی ہاں۔ 
نالے توں تاں پوری زندگی دا حساب کتاب منگ رہی ایں۔۔۔۔۔۔۔ 
ہاں سچ تیرا نام کیہہ اے؟ اوس نوں خیال آیا کہ اوس نے اک وار وی میرا نام نہیں پچھیا سی۔ 
پوجا۔۔۔ 
میں کہیا۔ 
مطلب ؟ عبادت اصلی اے کہ نقلی۔۔ 
؟ اوہ ہسی۔ 
اصلی ہی ہے۔۔۔ 
میں ہاں وچ سرہلایا۔ 
ہر ماں اپنی بیٹی دا نام اجیہا ہی رکھدی اے مثلا پوجا، عبادت ، خوشبو ، پاکیزہ۔۔ 
پر زمانہ اوہناں دے نام بدل کے ہور دا ہور ہی بنا دیندا اے۔۔۔ 
کنجری، ویسوا، طوائف، لونڈی، کنیز، رکھیل،۔ 
اوس نے شکوہ جیہا کیتا۔ 
تیرا کیہہ نام ہے ۔۔ 
میں پچھیا۔ 
میری ماں نے میرا نام طیبہ رکھیا سی پر پتہ نہیں کنے نویں پرانے نام مینوں ملدے رہے تے میں کپڑیاں وانگ نام بدلدی رہی۔ 
اوس نے گلاس پھیر مونہہ نوں لگایا۔ 
ایہہ شراب پینی کدوں توں شروع کیتی اے ۔۔۔؟ 
میں بوتل ول اشارہ کیتا۔ 
پتا نہیں پوجا۔۔۔ 
شراب، سگریٹ تے ہور بڑا کجھ ایہہ تحفے نیں میرے چاہن والیاں دے۔ 
کوئی کجھ دے گیا تے کوئی کجھ، ہاں۔۔ 
میری ماں نے میرا نام طیبہ رکھیا سی۔ 
مطلب پاک۔۔۔ 
جس نوں کسے نے کدے چھوہیا نہ ہووے۔ 
طیبہ آکھ کے اوہ ہس پئی۔ 
ہاں تیری ماں تیرا ویاہ کرنا چاہوندی سی۔۔۔ 
میں گل پچھے نوں موڑی۔۔۔۔۔ 
میری ماں نوں ڈر سی کتے میں اوس دی راہ تے نہ چل پواں جو کوٹھے ول نوں جاندی اے۔ 
اوہ میرے لئی کوٹھیاں دے خواب ویکھدی رہی پر میرے مقدر وچ کوٹھا ہی لکھیا سی۔ 
میرے تے ہر دم پہرہ سی۔ 
میں کتے اکلی آجا نہیں سکدی سی پر کہندے نیں ، جو قدرت نوں منظور ہووے ہو کے رہندا اے۔ 
میں ہوسٹل وچ رہندی سی۔ 
اک دن اسیں سبھ لڑکیاں شاپنگ کرن گئیاں تاں سلیم اچانک میرے نال آ ٹکرایا۔ 
خوبصورت نوجوان مینوں ایہہ گل حادثاََ ہوئی لگی۔ 
ہر میں ویکھیا کہ اوہ ساڈا پچھا کر رہیا سی۔ 
پھیر دوسرے دن اوس نے گیٹ کیپر دے ہتھ مینوں خط لکھ بھیجا۔ 
چودھویں کا چاند ہو۔۔ 
خط پڑھ کے ساری رات میرا دل دھڑکدا رہیا۔ 
میں تاں کالے رنگ دی عام جیہی کڑی سی۔۔۔ 
کسے خوبصورت نوجوان دے مونہوں چودھویں کا چاند سن کے جیویں ستاریاں وچ پہنچ گئی۔ 
اک دن جدوں اوہ بھر سردی وچ سارا دن میرے کالج اگے دھونی لائی بیٹھا رہیا تاں میرے توں برداشت نہ ہویا۔ 
میں ڈاکٹر تے جان دا بہانہ کیتا تے ہوسٹل توں باہر آگئی۔ 
سارا دن اسیں لہور دیاں سڑکاں تے پیدل گھمدے رہے۔ 
یارکاں وچ ویران تھاواں تے اتے دنیا توں دور۔ 
اسیں کجھ نہیں بولے پر ساڈیاں گلاں ختم نہیں ہو رہیاں سی۔ 
شام ہوئی میں کل پھیر ملن دا وعدہ کر کے واپس آگئی۔ 
ایس طرحاں دو تن مہینے لنگھ گئے۔ 
ہن تک میں پوری طرحاں اس دے عشق وچ گرفتار ہو چکی سی۔ 
اوس نوں ویکھے بغیر سکون نہیں سی ملدا۔ 
تیرے بغیر میں رہ نہیں سکدا طبی۔۔۔ 
چل کتے چل کے نکاح کروا لئے۔۔۔۔ 
اک دن اوس نے اکھاں بھر کے کہیا۔ 
میں ایس قابل کتھے ہاں سلیم۔۔۔ 
میں تاں کالی جیہی ہاں۔۔۔ 
تیری امی نوں پسند وی نہیں آواں گی۔ 
اوس دا سپنا تاں چاند سی بہوہووے گا۔ 
کاش میرا رنگ تھوڑا گورا ہوندا۔ 
مینوں آپنے کالے رنگ تے بہت دکھ سی۔ 
بکواس۔۔۔ 
کالیاں دے ڈنگے پانی نہیں منگدے جانِ من، گوریاں وچ اوہ زہر کتھے۔۔۔ 
آکھ کے اوس نے میریاں زلفاں کھول کے میرے گل وچ پا دتیاں۔ 
تیرا کالا رنگ ہی تیرا حسن اے۔ 
پوری ناگن لگنی ایں۔۔۔ 
اک وار ڈنگ دیویں بندہ ساری عمر تڑفے۔۔ 
اوس نے میرے کالے رنگ تے پوری غزل کہہ دتی۔ 
تینوں سوہنی لگنی آں۔۔۔ 
شائد تیرے امی ابو نوں پسند نہ آواں۔۔۔ 
خدا نہ کرے مینوں یقین نہیں سی ہورہیا۔ 
ابو امی نوں کون پچھدا اے۔ 
عشق مرداں داکم اے۔۔ 
میں کوئی ددھ پیندا بچہ ہاں جو امی نوں پچھاں گا کہ شادی کراں جاں ناں۔۔۔۔ 
عشق نے تاں شہزادے سلیم نوں اکبر دے سانویں کھڑا کر دتا سی تے اوہ سلطنت چھڈ کے باغی ہو گیا سی۔ 
پھیر میرا جھگڑا کسے بادشاہ نال تھوڑی اے۔ 
میرے کول تاں خالی کلی اے۔۔۔ 
قبول اے تاں آجا۔۔۔۔ 
اوہ فقیراں وانگ بولیا تے میں اوس دی فقیری دی مر مٹی۔ 
میں آپنی امی نال گل کراں پھیر ۔۔۔؟ 
میں وی ہن ہمیشہ لئی سلیم دی ہو جانا چاہوندی سی۔ 
اوہ کافی دیر چپ رہیا۔ 
طبی میں کہنا نہیں چاہندا، تینوں دکھ ہووے گا پر تینوں علم اے کہ تیری امی دا پیشہ۔۔۔ 
آکھ کے اوہ چپ ہو گیا۔ 
جیویں کسے نے میرے مونہہ تے بھرے بازار وچ تھپڑ مار دتا ہووے۔ 
سلیم میری ماں میری ماں اے خدا دے واسطے اک لفظ وی اوہناں دی شان دے خلاف نہ کہیں۔۔۔ 
خدا نخواستہ معلوم نہیں میں کیہہ کر بیٹھاں۔۔۔ 
میں آپنے آپ تے بڑی کوشش نال قابو پایا تے اوتھوں اٹھ کے آگئی۔ 
اٹھ دن سلیم مینوں نہ ملیا۔ 
اٹھویں دن میری امی جان سلیم نال ہوسٹل وچ مینوں ملن آئے۔ 
میں پشیمان ہو گئی۔ 
امی نے دسیا کہ سلیم امی دے قدماں وچ گر گیا سی کہ مینوں صرف طیبہ چاہیدی اے۔ 
تے امی نے اوس نوں اپنے سینے نال لگا لیا سی۔ 
ہور توں خدا توں کیہہ منگنی ایں طیبہ۔ 
محبت خدا دی دات اے۔۔۔ 
اینا پیار کرن والا شوہر مقدر نال ملدا اے۔ 
میں ساری عمر آدمی دے پیار نوں ترسدی رہی آں۔ 
توں قسمت نوں ٹھوکر نہ مار۔ 
نکاح کر لے بیٹی۔ 
آکھ کے اوس نے آپنی جیون بھر دی کمائی سونا چاندی تے پیسیاں دا ڈھیر میرے اگے زمین تے لگا دتا جو شائد اوہ میرے ابے توں چھپاچھپا کے رکھ رہی سی کہ کدے میرا نکاح کسے شریف انسان نال کرے گی۔ 
شرافت بڑی وڈی چیز اے بیٹا۔۔۔ 
پیسہ کم نہیں آوندا۔ 
بندے کم آوندے نیں تے سلیم مینوں کسے چنگے خاندان دا چراغ لگدا اے۔ 
توں کسے شریف گھر دی بہو بنیں میری ایہہ آخری تمنا اے۔ 
خدا کرے توں آپنے گھر راج کریں تے مڑ کے میری بدنام دنیا وچ تیرے پاک قدم نہ پین۔ 
امی تے جھولی میرے اگے اڈ دتی۔ 
میرا تے سلیم دا نکاح ہو گیا۔ 
ہوسٹل چھڈ کے میں اک کرائے دے مکان وچ آگئی۔ 
امی نے پیسے ضرورت توں زیادہ دے دتے سی۔ 
چھ مہینے تک تاں ساڈا ہنی مون ہی چلدا رہیا پر کہندے نیں کہ ہولی ہولی تاں کھوہ وی خالی ہو جاندے نیں۔ 
عورت سی میں تے گھر نوں چلاون دی فکر سلیم نالوں زیادہ سی مینوں۔ 
سلیم ہن توں کوئی کم لبھ لے۔ 
کوئی نوکری۔۔۔ 
کوئی بزنس۔۔۔۔ 
امی دے دتے پیسے ختم ہو چلے نیں۔۔۔ 
اک رات جدوں اوہ میریاں زلفاں نال کھیڈ رہیا سی تاں میں کہیا۔ 
تیرے عشق چوں فرصت ملے گی بیگم تاں ہی کجھ کراں گا۔۔۔ 
اوس نے میری کمر دوالے بانہاں کسیاں۔ 
میں تینوں آزاد کر دی ہاں سلیم۔ 
خدا دے واسطے عشق بہت ہو گیا۔ 
ہن روٹی پانی دا فکر کر۔۔۔ 
میں اخیردی کہی۔ 
بہت دن اوہ کم دی تلاش وچ ماریا ماریا پھردا رہیا۔ 
پر کم نہ ملیا۔ 
کئی مہینے لنگھ گئے۔ 
فاقیاں دی نوبت آگئی۔ 
ہن کیہ کرئیے ؟ اک دن میں شام نوں اداس جیہی لیٹی ہوئی سی، سلیم کسے اجنبی نال گھر آیا۔ 
ایہہ شیخ صاحب نیں، طبی عرب توں آئے نیں۔ 
بڑے وڈے بندے نیں۔ 
دنیا بھر دے ملکاں وچ ایہناں دے بزنس چلدے نیں تے کئی فلماں وچ اہناں پیسہ انویسٹ کیتا اے۔ 
گیت غزل سنن دے بڑے شوقین نیں۔۔۔ 
میں کہیا چلو اج ساڈے گھر وی ایہناں دے مبارک قدم پے جاون۔ 
اوس نے شیخ صاحب دا تعارف کروایا۔ 
ُ بڑی کرم نوازی اے۔ 
میں سلام کیتا۔ 
سلیم شیخ صاحب نوں گھر بٹھا کے کھان پین لئی سامان لین چلا گیاا۔ 
شیخ صاحب نے نیلے نوٹاں دیاں گڈیاں کڈھ کے میز تے رکھ دتیاں۔ 
مینوں گل سمجھ نہ آئی۔ 
ایہہ سلیم دی کمائی اے۔۔۔۔ 
شیخ میرے ول ویکھ کے مسکرایا۔ 
اینے زیادہ پیسے۔ 
ایہو جیہی سلیم نے کیہہ مل ماری سی؟ میں خود نوں سوال کیتا۔ 
ایہہ تاں کجھ وی نہیں ۔ 
اپنے تاں میں اک رات وچ خرچ کردیندا ہاں۔۔۔۔ 
آکھ کے شیخ میرے نال صوفے تے بیٹھ گیا۔ 
اک رات میں کجھ سمجھی نہیں شیخ صاحب۔۔۔ 
میں اوس توں تھوڑا دور سرک گئی۔ 
سلیم دسدا سی کہ توں بڑی اچھی فنکارہ ایں۔ 
غزل بہت خوبصورت کہنی ایں۔۔۔تیری 
بڑی پیاری آواز اے۔۔ 
اوس نے میرے گل وچ بانہہ پائی۔ 
مینوں لگیا جیویں کوئی ناگ میری گردن دوالے لپٹ گیا ہووے میں جھٹکے نال اوس دی بانہہ نوں دور کر دتا۔ 
میں کوئی گانا گونا نہیں جاندی۔۔۔۔ 
میں غصے وچ اٹھ کھڑی ہوئی۔ 
سلیم جو شائد دروازے پچھے کھڑا ساڈیاں گلاں سن رہیا سی اچانک ساہمنے آگیا۔ 
طبی۔۔۔ 
شیخ صاحب وڈے بندے نیں۔ 
ایہناں نوں خفا نہ کردیویں کتے۔ 
بہت مال دار بندے نیں۔ 
آپنی مفلسی ختم کر دین گے۔ 
ذرا اج رات ایہناں نوں خوش کردے۔۔ 
اوہ مینوں سمجھا رہیا سی تے میرے کناں نوں یقین نہ آیا کہ ایہہ اوہی سلیم اے جو مینوں بازار وچ ہانڈی دا گوشت خریدن نہیں جان دیندا سی۔ 
تاں ایہہ اے تیری کمائی۔۔۔ 
حرام دے پلے۔۔۔ 
گندی نالی دے کیڑے۔۔۔۔تیری 
ہمت کداں پے گئی میری عصمت دا سودا کرن دی۔۔۔ 
کنا وڈا دلال ایں توں جو آپنی ہی بیوی دا سودا کر رہیا ایں۔۔۔ 
میں سلیم نوں گریبان توں پھڑ لیا۔ 
کنجری دی اولاد۔۔۔ 
تے نخرے دیکھ جیویں کوئی بہت شریف عورت ہووے۔ 
توں مینوں شرافت دا سبق پڑھا رہی ایں، حرامزادئیے ، تیری ماں کنجری ساری عمر ایہی سودے بازیاں کردی رہی ایں۔۔۔ 
اوس نوں جیویں پہلاں ہی پتہ سی کہ میں کیہہ کہاں گی۔ 
ہن تک اوسے کنجری دا گونہہ کھاندا رہیا ایں کتیا۔۔ 
اوسے دی کمائی تے عیش کیتی اے۔۔۔ 
خدا دے قہر توں ڈر۔۔۔ 
میرے توں آپنی امی بارے گندے الفاظ سنے نہ گئے۔ 
ہاں ۔۔۔ 
گونہہ کھاندا رہیا ہاں اوس بڈھی کنجری دا۔ 
ہن تیرا گرم گوشت ویچ کے گزارا کراں گا۔ 
آکھ کے اوس نے مینوں روئی وانگ کٹنا شروع کردتا۔ 
جے ایہی کم کرنا اے تاں تیری کیہہ لوڑ اے کتیا۔۔، 
آکھ کے میں شراب دی بوتل چک کے اوس دے سر وچ دے ماری۔خون 
دا پھہارا چھٹیا تے سلیم فرش تے پیا تڑف رہیا سی۔ 
میرے ہوش حواس اڈ گئے۔ 
بس پلس آوے گی تے میں سکے پتے وانگ کمب گئی۔ 
شیخ نے میرے سر تے ہتھ رکھیا ۔ 
میں گردن اٹھا کے اوس ول ویکھیا۔ 
اوس وقت اوہ مینوں کسے مسیحا وانگ لگیا۔ 
اوس نے میرا ہتھ پھڑیا تے سلیم نوں اوتھے ہی تڑفدا چھڈ کے مینوں ہوٹل وچ لے گیا۔ 
اگلے دن میرا پاسپورٹ تے ٹکٹ آگئے تے اوسے رات ہی میں شیخ صاحب نال جہاز چڑھ کے عرب پہنچ گئی ۔ 
شیخ دے محل نما گھر وچ بے شمار کمرے سن تے ہر کمرے وچ اک عورت، جیویں پشواں دی کوئی منڈی لگی ہووے۔ 
اوس دے حرم وچ ہر ملک ہر نسل تے ہر رنگ دی عورت سی۔ 
میں اوس ہجوم وچ گواچ گئی۔ 
اوہ عورتاں مینوں دیکھ کے ہسدیاں۔ 
کئی دن لنگھ گئے شیخ مڑ کے نہ آیا۔ 
شائد عورتاں دے ایس میلے وچ آکے اوہ مینوں بھل گیا سی جاںمڑ کے میری واری ہی نہیں آئی۔ 
اوہ عورتاں وار وار آکے مینوں گھوردیاں۔ 
آپنی زبان وچ کوئی گل کردیاں تے اشارے کردیاں کہ تینوں مل کے اک دن کٹنا ایں جیویں محلے وچ کوئی نوا کتا آوندا اے تاں پرانے کتے اوس نوں ویکھ کے بھونکدے نیں۔ 
ایہی حال اوہناں عورتاں دا سی پر مینوں شیخ صاحب دا سہارا سی، ایس لئی اوہناں ول شائد توجہ نہ دتی۔ 
اک دن میرے کمرے وچ سامان رکھن لئی شیخ دا نوکر عبدل آیا۔ 
اوہ ٹٹی پھٹی پنجابی بولدا سی۔ 
اوس نے مینوں دسیا کہ شیخ کول میرے ورگیاں ہزاراں ہی عورتاں ہن۔ 
ایس محل وچ طرحاں طرحاں دے لوک آوندے نیں تے شیخ عورتاں آپنے مہماناں دی خدمت وچ پیش کردا اے۔ 
سن کے میرا دم رک گیا، جس گل دا ڈر سی، اوہی ہوئی۔ 
میری قسمت وچ برباد ہونا لکھیا سی۔ 
عبدل دی ہمدردی کارن میری اوس نال دوستی ہو گئی۔ 
اوس نوں جدوں وی فرصت ہوندی اوہ میرے کمرے وچ آجاندا۔ 
ہولی ہولی ایہہ دوستی جسمانی تعلقات وچ بدل گئی۔ 
دراصل سلیم نال کئی مہینے رہ کے جیویں ہن مینوں رات نوں خالی بستر کھان نوں آوندا سی تے شیخ صاحب کول میرے لئی وقت نہیں سی۔ 
اک رات اوہ میرے نال ستا پیا دی کہ باہروں زور زور دی دروازہ بھنیا جان لگا۔اسیں 
دوویں ڈر گئے۔ 
میں اوس نوں آپنے پلنگ نیچے چھپا دتا تے کاہلی نال کپڑے پا کے دروازہ کھولیا۔ 
شیخ صاحب ہتھ وچ ہنٹر لئی کھڑے سن تے پچھے عورتاں دا ہجوم۔ 
شائد اوہ میری نگرانی کردیاں سن کہ میں کیہ کررہی ہاں تے موقعہ پین تے اوہ شیخ نوں سد لیائیاں سن۔ 
کیہ کر رہی سی حرامزادئیے۔۔۔؟ 
شیخ نے ہنٹر ہوا وچ گھمایا تے میں جنگلی بانس وانگ کمب گئی۔ 
سوں رہی ساں ۔۔۔ 
میرے گلے چوں آواز آئی۔ 
تیرا یار کتھے اے ۔؟ 
اوس دے ٹوٹے کر کے اوس دا گوشت کتیاں اگے پادیاں گا۔۔۔ 
اوہ مینوں پچھے دھکیل کے کمرے وچ آگیا۔ 
کوئی نہیں میں صفائی دتی۔ 
شٹ اپ۔۔۔ 
اپناحلیہ ویکھ۔۔۔ 
آکھ کے اوس نے میریاں لتاں تے ہنٹر ماریا۔ 
میں اصل وچ جلدی وچ پٹھی سلوار پائی سی۔ 
شیخ نے ہنٹر مار مار کے میرا تے عبدل دا جسم لہولہان کر دتا۔ 
دوجے دن شیخ میرے کمرے وچ آیا۔ 
پیسیاں دی اک تھیلی میرے اگ سٹ کے بولیا۔۔ 
مینوں پتا اے تیریاں رگاں وچ کنجری دا خون اے۔ 
تیرے توں شرافت دی امید رکھنا بے وقوفی اے۔۔۔ 
ایہہ پھڑ پیسے تے میریاں نظراں توں دور چلی جا۔ 
میں نہیں چاہوندا کہ تیری صحبت دا اثر دوجیاں عورتاں تے پوے تے اوہ میرے نوکراں نال سون۔ 
اک مچھلی سارے نوں گندہ کردی اے۔۔۔ 
تے پتہ نہیں اوس نے کیہ کیتا دوجے دن مینوں ٹکٹ دے کے کسے انگریز بڈھے نال انگلینڈ جان والے جہاز وچ چڑھا دتا۔ 
اوہ انگریز بڈھا کئی راتاں مینوں ورتدا رہیا۔ 
پھیر اوس نے کسے ہور دوست اگے مینوں پیش کر دتا۔ 
پھیر ہور دوست ۔۔۔۔ 
پھیر ہور اگے تے پھیر ہور اگے ہن تک میں پوری ویسوا بن چکی سی۔ 
جسم فروشی میری مجبوری بن گئی سی۔ 
امی دیاں لکھ کوششاں دے باوجود قسمت نے مینوں بخشیا نہیں سی۔ 
انگلینڈ آئی نوں کئی مہینے ہو گئے تاں تھوڑی بہت زبان سکھ گئی۔ 
لوکاں دے چہرے پڑھن لگی۔ 
ہر شام کسے نال گزار دی تاں کہ دوجے دن لئی بریڈ تے بٹر خریدسکاں۔ 
کئی وار مندے دے دناں وچ دو دو پونڈ وچ وی وِکی۔ 
راتاں دے کالے سائے مینوں ڈراؤندے تاں میں رات کسے وی آہلنے وچ کٹ لیندی۔ 
انگلینڈ آؤن توں پہلاں میں کدے شراب نہیں پیتی سی۔ 
شراب دی ہر بوتل وچ مینوں آپنی امی دے اتھرو بھرے نظر آوندے جو اوہ میرے ابو دے شراب پین تے وگاؤندی سی پر ایتھے آکے ایہہ بیماری وی لگ گئی۔ 
اک بڈھا یہودی میرا عاشق سی اوہ سیکس کرن توں پہلاں مینوں رج کے شراب پلاؤندا ، اوس نوں وہم سی کہ شراب دے نشے وچ میں آپنے تے اوس وچالے عمر دا فرق بھل جاواں گی پر عورت نوں جے کوئی نشہ چڑھدا اے تاں اوہ صرف عشق دا ورنہ سمندر شراب دا وی اوہ آپنے اندر سٹ لوے تاں اثر نہیں کرے گا۔ 
شراب نالوں ودھ نشہ تاں خود اوہدے اندر اے۔ 
خیر ایداں شراب دی عادت پے گئی۔ 
اک ہور سی میرا گاہک کوئی فرانسیسی۔ 
اوہ سگریٹاں بوہت پیندا سی۔۔۔ 
چین سموکر۔۔۔ 
نہ اوہ میری زبان سمجھدا سی تے نہ میں اوس دی پر بستر وچ صرف اکو ہی زبان چلدی اے تے اوہ دنیا دا ہر مرد تے عورت سمجھدے نیںْ اوس نے سگریٹاں دی لت پا دتی۔ 
پھیر کئی آئے کئی گئے۔ 
کئی پکے تے کئی کچے، کئیاں دیاں شکلاں تے نام وی ذہن صبح ہوون تک بھل جاندا سی کئی تمام عمر یاد رہن گے۔ 
ایہو جیہا ہی سی اک انڈین انگلینڈ وچ اوس دی پرورش ہوئی سی۔ 
اوس دی بیوی مر گئی سی تے ہن اوس دے گھر اوس دی دس سال دی بچی اوس دی گوری گرل فرینڈ سنبھالدی۔ 
نام سی اوس دا سینڈی۔ 
اوہ میرے کافی قریب آ گیا۔ 
اک دن اچانک اوس نے مینوں شادی دا پیغام دتا۔ 
مینوں اعتبار نہ آیا۔ 
زندگی نے پھیر آواز ماری سی تے میں کھڑو گئی۔ 
سینڈی نے مینوں کئی دفعہ دسیا سی کہ اوہ کسے ایشین کڑی نال ویاہ کروا کے گھر وساؤنا چاہندا اے تے ایس گوری گرل فرینڈ توں چھٹکارا چاہندا اے،جو لکھ کوششاں کرن دے باوجود اوس دا پچھا نہیں سی چھڈ رہی۔ 
میں سوچیا چلو اک وار نہ سہی شائد دوجی وار کوئی صحیح بندہ میری زندگی وچ آجاوے۔ 
اک دن میں اچانک ہی اوس دے گھر چلی گئی۔ 
ڈوبیل دتی کسے خوبصورت عورت نے دروازہ کھولیا۔ 
جوگیا رنگ دا پیلا پنجابی سوٹ بانہاں وچ رنگ برنگیاں ونگاں، متھے تے لال لال بندی تے کمر تک کھلیاں لمیاں زلفا۔ 
اوہ پوری میراں بائی بنی میرے ساہمنے کھڑی سی۔ 
میں اوس دیاں اکھاں وچ گواچ گئی۔ 
بھل گئی کہ کس مقصد لئی آئی ہاں۔ 
اوہ مینوں اندر لے گئی۔ 
اک عجیب جیہا ڈر سی اوس دیاں اکھاں وچ جیویں میں اوس دے گھر چوری کرن آئی ہوواں۔ 
سینڈی کتھے اے ؟ میں پچھیا۔ 
اوہ تاں انڈیا گیا ہویا اے۔۔۔اوس 
نے جھوٹھ بولیا۔ 
توں اوس دی کرائے دار ایں ؟ میں جان بجھ کے کہیا۔ 
نہیں اوہ میرا شوہر اے اوہ شرمائی۔ 
مینوں اوس تے رحم آیا۔ 
خدا تیرے شوہر نوں سلامت رکھے۔۔۔ 
میرا دل بھر آیا تے میں واپس آگئی۔۔۔ 
اوس شام سینڈی مینوں ملن آیا۔ 
سیندی اج توں بعد توں ایتھے نہ آئیں۔ 
میں بے رخی نال کہیا۔ 
کیوں۔۔۔۔؟ 
اوہ گھبرا گیا۔ 
بس میں تینوں کہہ دتا اے اک وار۔۔۔ 
میں کھجھ کے کہیا۔ 
کیہہ گل تینوں مارشا نے کجھ کہہ دتا اے ؟ اوہ میرا ہتھ پھڑ دا ہویا بولیا۔ 
ہاں۔۔۔۔ 
میری آواز ددر وچ ڈب گئی۔ 
اوہ۔۔۔ 
توں اوس کتی تے یقین نہ کر۔ 
میرا اوس نال کوئی تعلق نہیں خوامخواہ میرے پچھے پئی اے۔۔۔ 
اوس دا حوصلہ مڑیا۔ 
کتی اوہ نہیں، کتا توں ایں۔۔۔۔ 
کیویں اوہ تیرے عشق وچ دیوانی ہوئی بھیس وٹائی پھر دی اے۔۔۔ 
تے توں اوس نوں کتی دسنا ایں۔۔۔ 
مینوں بڑا غصہ آگیا۔ 
اوہ پکھنڈن اے ۔ 
اوہ عشق کردی اے کری جاوے۔۔۔۔ 
میرا اوس نال سیکس توں ودھ کوئی رشتہ نہیں۔ 
اوس نے نفرت نال کندھے ہلائے۔ 
افسوس تاں ایہی اے کہ عورت ہمیشہ عشق کردی اے تے مرد صرف سیکس کردا اے۔ 
اوس دے جسم نوں ویکھدا اے۔ 
اوس دی روح نوں نہیں تے روح نوں ویکھن لئی تیجی اکھ دی لوڑ اے۔۔۔جو 
سبھ کول نہیں ہوندی تے میں اوس نال ہی نکاح کراں گی جس کول تیجی اکھ ہووے گی ورنہ جتیاں وانگ مرد بدلدی رہواں گی۔ 
میں وی نفرت نال جتی زمین تے رگڑی۔ 
سبھ بھل کے توں میرے نال ستی ایں ۔۔۔ 
اپنی عزت توں مینوں دے چکی ایں۔۔۔۔ 
اوس نوں نویں گل سجھی۔ 
توں نہیں ستا میرے نال میں غصے نال پچھیا۔ 
میں مرد ہاں توں عورت۔۔ 
اوہ گمان نال بولیا۔ 
عورت ہاں تاں کیہہ گناہ اے جے تینوں کوئی فرق نہیں پیا تاں میری کیہہ مہندی اتر گئی؟ آکھ کے میں زور نال ہسی۔ 
فرق بہت اے توں بعد وچ محسوس کریں گی اوہ جل کے کولا ہو گیا۔ 
سینڈی میں اوہناں عورتاں وچوں نہیں جیہڑیاں چار راتاں کسے نال سوں کے لبڑ جاندیاں نیں۔ 
تیرے ورگے کئی چامکے ترے پھردے نیں۔۔۔ 
آکھ کے میں سیگریٹ سلگایا۔ 
عورت نہیں ناگن ایں توں کالی ناگن۔ 
تینوں وس کرنا میرے ورگے نادان سپیرے دا روگ نہیں اے۔۔۔ 
اوہ چلا گیا۔ 
دنیا دی ہر عورت ناگن اے تے مرد سپیرا۔ 
جے ایہہ سپیرا عشق دی بین نہ بناوے تاں ایہہ ناگن کدے ایس دے قابو وچ نہ آوے۔۔ 
میں اکلی دی گل نہیں اے۔۔۔۔ 
نالے تیرے عشق وچ اوہ دم نہیں رہیا ہن جس نال توں مینوں پٹاری وچ پاسکیں۔ 
آکھ کے میں ہسی تے اوہ غصے وچ پیر پٹکدا ہویا چلا گیا۔ 
پھیر نہیں آیا۔ 
بڑا گندہ لگدا اے مینوں اوہ بندہ جدوں کسے عورت خاص کر کے اپنی بیوی یاں معشوق نوں بری دسدا اے۔ 
کمبخت نامراد عورت وی کوئی بھنڈن والی چیز اے؟ غریب کیہہ وگاڑ لوے گی کسے دا؟ مرد سو ظلم وی کرے تاں اوس دی قدم بوسی کرنی نہیں چھڈ دی کمبخت۔ 
سچ پچھیں تاں مینوں ہر عورت وچ آپنی امی نظر آوندے اے تے مرد وچ آپنا باپ۔ 
اوس توں بعد اک ہور آیا حسین نام سی اوس دا۔ 
اوس نال میری چنگی دوستی ہو گئی تے گل نکاح تک پہنچ گئی۔ 
میرے ہی دھندے والی میری اک سہیلی اک وار بیمار سی تے ہسپتال وچ داخل سی۔ 
اوہ آپنی پنج کو سال دی پھل ورگی بچی نوں میرے کول چھڈ گئی۔ 
اک دن حسین رات نوں میرے کول آیا تے بہت دیر تیک بچی نال پیار کردا رہیا۔ 
کنی پیاری بچی اے۔۔۔ 
میں شراب دے بھرے گلاس میز تے رکھدی ہوئی بولی۔ 
ہاں کنجری دی دھی ہے وڈی ہو کے کمال دی کنجری بنے گی۔ 
کہہ کے اوہ ہس پیا۔ 
جیویں کسے نے میرے کلیجے وچ خنجر گھونپ دتا سی۔ 
گلاس میرے ہتھوں چھٹ کے زمین تے جا ڈگا۔ 
کیہہ ہویا ؟ اوہ بھج کے میرے کول آیا۔ 
کجھ نہیں توں ایتھوں چلا جا حسین۔۔۔ 
میری طبیعت ٹھیک نہیں ہے۔۔۔ 
میں آپنے سینے تے ہتھ رکھدیاں کہیا۔ 
کیہہ گل اے چاند؟ اوس نے مینوں آپنیاں بانہاں وچ لین دی کوشش کیتی۔ 
میں کہیا کہ توں ایتھوں چلا جا ۔ 
گیٹ آؤٹ میں اوس نوں دھکا ماریا پر اوہ بڑا ڈھیٹھ سی، نہ گیا میں کلیجہ پھڑی آپنے بسترے تے جا پئی۔اوس 
رات اوس نے کئی وار میرے نال کھیہ کھان دی کوشش کیتی پرمیں ہروار اوہنوں دھکا مار کے پرانہہ کر دیندی۔ 
اخیر جدوں اوہ زبردستی تے اتر آیا تاں میں پورے زور نال لت اوس دے ڈھڈ وچ ماری تے اوس نوں بسترچوں باہر سٹ دتا۔ 
ایسے وقت ایتھوں چلا جا ورنہ پلس سد لواں گی۔۔ 
مڑ کے مینوں آپنی منحوس صورت نہ وکھاویں۔ 
میں دروازہ کھول کےے اوس نوں باہر جان دا اشارہ کیتا۔ 
اوہ چلا گیا تے مڑ کے مینوں دکھائی نہ دتا۔ 
ہاں اک بڑا عجیب واقعہ ہویا۔ 
اک باپ تے بیٹا دوویں ہی میرے عاشق سی پر مینوں پتہ نہیں سی۔ 
ایہہ اوسے یہودی دی گل اے جیس دا میں پہلاں ذکر کیتا سی۔ 
اک دن معلوم نہیں کسے طرحاں اوس دا بیٹا ہی میرے کول آ گیا۔ 
رات نوں میرے نال سون لگا تاں غنڈیاں وانگ بولیا۔ 
توں سبھ توں پہلاں کس نال ستی سی؟ تیرے باپ نال۔۔۔ 
میں غصے وچ کہیا۔ 
میں تاں صرف مذاق کیتا سی پر دراصل سچ مچ ہی اوس دا باپ میرے گھر آوندا ہوندا سی۔ 
اک دن دوویں اکٹھے ہی آگئے۔ 
اوس دن غلطی میری ہی سی۔ 
عموماََ جدوں میرے کول کوئی گاہک ہوندا سی تاں میں لال چنی ونڈو تے ٹنگ دیندی سی تا کہ باہروں آون والا سمجھ جاوے کہ میں رجھی ہاں۔ 
اوس دن میں بھل گئی۔ 
باپ کہے تیری تلاش وچ آیا ہاں تے بیٹا کہے کہ اوہ باپ دا پچھا کر رہیا سی۔ 
دوواں وچ خوب جنگ ہوئی۔ 
بیٹا گھر چھڈ کے چلا گیا ہر بڈھا کمال کر گیا۔ 
مردا ہویااپنا گھر میرے نام لوا گیا۔۔ 
پاگل۔۔۔ 
تے ایہہ مکان اوس دا ہی اے۔ 
میں باورچی خانے دا اک چمچ تک نہیں خریدیا۔ 
سبھ کجھ اوسے دا دتا ہویا اے۔ 
صرف یہودی بڈھا ہی نہیں کئی وار ہور وی شائستہ انسان میری زندگی وچ آئے۔ 
اوہناں وچوں اک سی پور خان۔ 
بہت نفیس آدمی سی اوہ۔ 
بیوی بہت حسین سی اوس دی۔ 
بلا دی خوبصورت تے اعلیٰ درجے دی نوکری سی اوس کول۔ 
پر رنڈی بازی دا بڑا شوقین سی۔ 
پتہ نہیں کیوں میں کدے وی اوس توں اک پیسہ تک نہیں لیا۔ 
اوس نوں میری آواز بہت پسند سی۔ 
میں غزل کہندی تاں اوہ عش عش کر اٹھدا۔میری 
آواز چوں مینوں آپنی امی دی آواز سنائی دیندی تے میری غزل وچ ہور درد جاگ پیندا۔ 
بہت مقبول غزل گائیکا بن سکدی ایں توں جے کوشش کریں تاں بہت شہرت مل سکدی اے۔۔۔ 
اوہ کئی وار مشورہ دیندا۔ 
شہرتاں تاں رسوائیاں وچ کوئی زیادہ فرق نہیں اے خان صاحب،،، دوویں سکیاں بھیناں نیں۔۔۔ 
اکٹھیاں ہی آوندیاں نیں۔۔۔ 
تے مینوں دوواں وچ کوئی فرق نہیں لگدا۔ 
میں کہیا تے اوہنے کئی وار اپنے ہتھ تے ہتھ ماریا۔ 
کنی ذہین عورت ایں توں۔ 
فخر اے مینوں آپنے آپ تے جو میں تیرے نال عشق کیتا۔سیکس 
تاں کسے نال وی کیتا جاسکدا اے پر عشق۔۔۔ 
خاص کر کے میرے ورگے بندے لئی عشق واسطے صرف جسم دی نہیں ذہن دی وی لوڑ ہے اوہ وار وار میرے توں قربان ہو رہیا سی۔ 
پر پچھلے ہفتے تسیں فرما رہے سی کہ سیکس کرن توں بعد عورت مرد نوں ایس طرحاں لگدی اے جیویں آخری کش کھچ کے سٹی ہوئی سگریٹ مطلب بے کار۔ 
جدوں میں کہیا تاں اوس نے دوویں ہتھ میرے اگے جوڑ دتے کہ گستاخی معاف۔ 
ایسے طرحاں کئی دفعہ کئی آئے جیہناں کول نوٹاں دی گرمی تاں سی پر جذبات دا نگھ نہیں سی۔ 
میری امی آکھدی ہوندی سی عورت تے پانی وچ کوئی فرق نہیں ہوندا جس وچ گھل گئی اوہو جیہی ہو گئی۔ 
جاں ہر رنگ وچ رنگ لیندی ہے عورت آپنے آپ نوں پر میرے تے کوئی رنگ نہ چڑھیا تے نہ ہی کسے پانی وچ میں گھل سکی کدے۔ 
ہاں تلاش اے۔۔۔ 
کوئی اجیہا ڈنگ مارے مڑ کے زہر نہ منگاں پر ایتھے سپاں وچ زہر کتھے۔ 
میں کئی ناگ پوچھاں توں پھڑ پھڑ کے گھمائے۔ 
سبھ پانی دے سپ نکلے۔۔۔ 
کسے وچ اینا زہر نہیں سی جو مینوں ڈنگ ماردا۔ 
ہر جستجو وچ میں ناکام ہوئی تے وقت دی گردوغبار وچ میریاں حسرتاں دے ستارے ڈبدے رہے۔ 
کہاوت اے کہ عورت تے زمین بے کھسمیاں بے شک ہون پر بے یار کدے نہیں ہوندیاں۔ 
کئی وار ہس پینی ہاں میں ایہہ جملہ سوچ کے۔ 
کھسم کوئی نہیں ملیا چامکے بڑے ملے۔ 
سبھ دی ایہو آرزو کہ مینوں ننگی نوں ویکھنا ہے بے نقاب۔ 
مرد دی شروع توں حسرت ہی ایہہ ہے کہ کیویں نہ کیویں عورت نوں ننگی کیتا جاوے جدوں ننگی دیاں تصویراں اخباراں وچ لگدیاں تاں میں بہت دن پہلاں میں ٹی وی تے تہاڈا اوہ مہا بھارت ویکھیا سی جیس وچ دروپدی نوں پنج ست مشٹنڈے پھڑ کے ننگی کرن دی کوشش کردے نیں تے درو پدی تے اج دی عورت مینوں اکو جیہیاں لگیاں وچاریاں۔۔۔ 
مرد اج وی اوتھے ای اے جتھے ہزاراں سال پہلے سی جنگلی۔ 
صرف عورت نوں ننگا کرن دی خواہش پھیر میں کس گنتی وچ آوندی سی۔جسم 
میرا چھلنی ہو گیا اے ننگیاں نگاہواں توں۔ 
ایہہ بد نصیب مٹی پتہ نہیں کئی وار ننگی ہوئی اے۔ 
سچ پچھیں تاں ننگی زیادہ ہوئی اے کپڑے تاں گھٹ ہی نصیب ہوئے نیں غریباں نوں۔ 
لوکاں دا عام خیال اے کہ میں مرداں نوں پیسہ لٹنی ہاں۔ 
جیباں خالی کردی ہاں اوہناں دیاں۔ 
ویسے تاں ہر عورت دا مقصد ہی مرد دی جیب خالی کرنا ہوندا اے۔ 
چاہے اوہ بیوی ہے جاں رکھیل پر میں ایس کم وچ کجھ زیادہ ہی بدنام ہاں۔ 
میرے جسم دے واسطے کئی افسانے زمانے بھر وچ مشہور ہوئے کہ میں بہت حسین ہاں۔۔۔ 
بہت گداز بدن اے میرا۔ 
بہت ریشمی ہاں۔۔۔ 
میریاں زلفاں کالیاں گھٹاواں نیں تے کمر تیز تلوار اے۔ 
میریاں اکھاں وچ ہزاراں جھیلاں دی گہرائی اے۔۔۔ 
وغیرہ وغیرہ۔۔۔ 
پر کدے کسے نے ایہہ نہیں ویکھیا کہ میرے اندر سمندر وی ہے ۔ 
احساس دا سمندر تے اوس سمندر دی اگ تک کوئی نہیں پہنچیا۔ 
کسے نوں سیک تک وی نہیں آیا اوس اگ دا۔بجھنی 
تاں کس توں سی۔ 
گرم گوشت نوں نوچن والے بہت ملے پر روح تے کوئی جھریٹ نہ پاسکیا۔ 
بہت لمی داستان اے میریاں زخماں دی۔ 
رات مک جاوے گی، کہانی نہیں ختم ہونی۔۔۔ 
آکھ کے اوس نے اباسی لئی۔ 
ہن توں کیہہ نام رکھیں گی میرے افسانے دا۔۔۔؟ 
کہہ کے اوہ اک دم چپ ہو گئی۔ 
میں جیویں نیند چوں جاگی۔ 
ویکھیا وائن دی پوری بوتل خالی سی۔ 
سگریٹاں دی ڈبی مروڑ کے میز تھلے سٹی پئی سی۔ 
ہندو دھرم وچ سندیش ہے کہ روح امر ہے۔سریر 
تاں چولا ہے۔۔۔ 
کپڑیاں وانگ انسان ایس نوں بدلدا ہے۔ 
توں تاں خود ہی دسیا ہے کہ تیری روح نوں کسے نے چھوہیا نہیں۔ 
صرف بدن ہی چھلنی اے۔ 
بدن تاں روز ہی چھلنی ہوندے نیں، طیبہ۔۔۔ 
روح تے جھریٹ قسمتاں نال ہی پیندی ہے۔۔۔ 
میں ڈونگھا ہوکا لیا۔ 
میں ویکھیا میرا جواب سن کے اوس دیاں سانولیاں گلھاں تے دو موتی آ گرے سی جو شائد اوس نے اپنی کہانی کہن ویلے پورا سماں اکھاں دے کسے کونے وچ ڈکی رکھے سن۔ 
